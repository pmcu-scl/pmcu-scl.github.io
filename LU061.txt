<N LU061>
<L 7>
<B 1943>
<C Prós>
<M 8>

TRÍ chéad bliain i ndiaidh na Díleann a tháinig Partholán
agus a mhuintear go hÉirinn.  I nInbhear Sgéine
a tháinig siad i dtír, ach ar Inis Saimhér ag béal
na hÉirne a chuir siad fútha.  Saimhér a b'ainm do mheaschoin
a bhí ag Partholán, agus i n-éad le n-a mhnaoi mharbh sé an
cú, agus tugadh ainm na con riamh ó shoin ar an oileán ina
ndearna sé an marbhadh.

Mharbh Partholán a athair agus a mháthair ag iarraidh an
ríoghacht a bhaint amach dá dhearbhráthair, agus b'éigean dó
fhéin is dá mhuintir teicheadh annsin gur bhain siad Éire
amach.  De réir mar bhí na blianta dá gcaitheamh bhí méadú
ag teacht ar a sliocht go dtí go raibh naoi míle díobh ann
fa dheireadh.  Taidhbhrigheadh dóibh sin go raibh an bás ag
tarraingt ortha agus chruinnigh siad go léir le chéile ar
shean-mhaigh Éadair go bhfuair an t-iomlán acu bás de
phláigh ann taobh istoigh de sheachtmhain.

GABHÁIL CHLANN NEIMHIDH

DEICH mbliana fichead a bhí Éire bán i ndiaidh bhás
mhuintear Phartholáin go dtáinig Neimheadh mac
Agnomain gur ghabh an tír.  Níorbh' fhada gurbh'
éigean do Neimheadh is dá chlainn troid a dhéanamh le
Fomharaigh.  Mairneálaigh a tháinig as an Afraic gur chuir
fútha ar oileáin iarthar na hEorpa na Fomharaigh.  Bhris
<L 8>
Neimheadh agus a chlann trí catha ortha.  Fuair sé fhéin agus
dhá mhíle dá mhuintir bás de phláigh ina dhiaidh sin.

Ar fhagháil bháis do Neimheadh is don dá mhíle dá mhuintir
chuir na Fomharaigh a raibh fágtha de Chlainn Neimhidh fa
dhaoirse i n-éiric na dtrí gcath a bhris Neimheadh ortha.
Morc mac Daileadh agus Conaing mac Faobhair a bhí ina
gcomhnuidhe i dTor Conaing i dToraigh a bhí i gceannas na
bhFomharach agus bhí siad-san ag cur chíosa ar Chlainn Neimhidh.
Ba hé an cíos a chuir siad ortha dhá dtrian clainne agus
coirce agus bainne na hÉireann a thabhairt chuca go Maigh
gCéidne eadar Drabhaois agus Éirne gach Oidhche Shamhna.
I n-éinfheacht le sin bhí trí lán sluaiste d'uachtar bainne,
de mhin chruithneachta, agus d'im le tabhairt as gach teallach
go Toraigh ionns' ar Mhorc agus Chonaing.

Ghoill an daoirse agus an trom-chíos comh mór sin ar
Chlainn Neimhidh gur shocruigh siad eatortha fhéin éirghe agus
cath a chur ar na Fomharaigh.

D'ionnsuigh siad Tor Conaing gur leag é agus gur thuit
Conaing leo.  Ar a fheiceáil do Mhorc an suidheamh a bhí ar
na gnaithe thug sé sluagh mór as an Afraic gur troideadh
cath millteanach eadar iad agus Clann Neimhidh i dToraigh.
Thuit mórán ar gach taoibh, agus báitheadh oiread agus
marbhadh díobh, oir ní thug siad fa deara, le díbhirce na
troda, go raibh an lán mara ag éirghe.  D'éaluigh Morc
agus beagán dá mhuintir as an chath agus ghabh seilbh ar an
oileán.  Níor éaluigh de Chlainn Neimhidh ach lucht aon-luinge
- deich gcloigne fichead fear agus triúr taoiseach.

Ba le Fomharaigh ba treise, agus shocruigh a raibh slán
de Chlainn Neimhidh imtheacht as Éirinn.  Chaith siad seacht
inbl iana ag ullmhú le haghaidh an turuis; agus nuair a bhí
gach rud i n-ord agus in-eagar acu, sheol an triúr taoiseach
a d'éaluigh as cath Thoraighe agus sluagh le gach duine díobh.
D'fhan beagán de Chlainn Neimhidh i nÉirinn fa dhaoirse ag
na Fomharaigh.

Chuaidh duine den triúr taoiseach a luaidheadh 'un na
<L 9>
Gréige le n-a lucht leanamhna, ach ní raibh ann ach éalódh
ó dhaoirse na bhFomharach go daoirse fa Ghréagaigh.  Chaith
siad fhéin agus a sliocht blianta fada ina sglábhuidhthe sa
Ghréig.  Isí an obair a bhíodh ortha ag iomchur úire i inbuilg
nó i saic leathair óna maighe méatha agus 'gha cur ar an
talamh chreagach a dhéanamh ithreach le haghaidh curaidheachta
de.

Obair throm sglábhuidheachta an obair sin agus d'éirigh
sliocht Chlann Neimhidh tuirseach dí.  Shocruigh siad ar
éalódh as an sglábhuidheacht sin.  Rinne siad báid dá gcuid
bolg leathair agus sheol go hÉirinn.  Fir Bholg a tugadh
ortha ón am sin anall.

TUATHA DÉ DANANN

I gCATHAIR na hAithne sa Ghréig a d'fhoghluim Tuatha
Dé Danann a ndraoidheacht.  Le linn an ama a raibh
comhnuidhe ortha fa chathair na hAithne tháinig cabhlach
mór ón tSiria a chur chogaidh ar mhuintir na cathrach sin.
D'éirigh an troid agus bhí sí ar siubhal go laethamhail eadar
muintear na hAithne agus muintear na Siria.  An méid
de mhuintir na hAithne a mharbhthaoi indiu bhíodh siad beo
beathaidheach arís agus i gcionn troda lá ar n-a bhárach.
Draoidheacht Thuatha Dé Danann a bhí 'gha ndéanamh beo.

Chuir sé iongantas ar mhuintir na Siria mar bhí a náimhde
dá n-aithbheodhadh agus chuaidh siad a ghlacadh chomhairle le n-a
ndraoithe fhéin fá'n sgéal.  Isí an chomhairle a thug siad-san
dóibh coimheád a chur ar láthair an chatha agus gach corp dá
bhfeicfeadh siad ag aith-éirghe cuaille caorthainn a sháthadh
thríd.  Dá mbadh deamhain a bhí ag cur na gcorp a ghluaiseacht
go ndéanfaidhe cnumhóga díobh, ach dá inbadh aithbheodhadh
dáiríribh a ghéanfaidhe ortha nach dtiocfadh truailleadh ná
athrú ortha.

<L 10>
Rug muintear na Siria an bhuaidh lá ar n-a bhárach ar
mhuintir na hAithne.  Sháith siad cuaillí caorthainn 'sna cuirp
a bhí ar lár.  Níor luaithe a sháith 'ná rinneadh cnumhóga díobh.
D'ionnsuigh muintear na Siria muintear na hAithne annsin
agus thoisigh dhá marbhadh gan truaighe gan trócaire.

Ar a fheiceáil sin do Thuatha Dé Danann theich siad as an
tír agus níor stad gur bhain críoch na hIoruaidhe amach.
Bhí fáilte ag niuintir na tíre sin rompa mar gheall ar a
n-ealadhain agus a n-ilchearda.  Tugadh ceithre cathracha
dóibh le teagasg a thabhairt d'aos óg na tíre ionnta.

I gcionn tamaill d'fhág Tuatha Dé Danann an Ioruadh
agus tháinig go tuaisceart na hAlban.  Bhí ceithre seoda
leo go hAlbain.  Bhí buaidh ag baint le gach seod díobh.

An Lia Fáil ainni an chéad-seoid.  Cloch na Cinneamhna a
tugadh uirthiíos déidheanaighe, oir ba dual do dhuine de
shliocht Mhíleadh bheith ina rígh ar an tír ina Óíodh sí.  An
claidheamh a bhíodh ag Lugh Lámhfhada an dara seod.  An tsleagh
a bhíodh aige an treas seod.  Coire an Daghdha an ceathramhadh
seod.  Bhí de bhuaidh air nach dtéigheadh sluagh uaidh gan bheith
sáthach.

Seacht mbliana do Thuatha Dé Danann i nAlbain go dtáinig
siad go hÉirinn.  Ar theacht i dtír dóibh loisg siad a gcuid
long dá dhearbhadh go raibh rún acu fanacht.

Thóg siad ceo draoidheachta ina dtimcheall fhéin annsin
agus mhair an ceo sin ar feadh thrí lá ar dhóigh nár léir do
na Fir Bholg iad.  Ar feadh na dtrí lá sin bhí siad ar a
dtriall go dtáinig siad go Sliabh an Iarainn i gcionn an
treas lae.  Chuir siad teachta ionns' ar uachtaráin na
bhFear Bolg ag iarraidh ríoghacht Éireann ortha nó cath.
Thug na Fir Bholg cath dóibh.  Chuaidh an dá dhreain indeabhaidh
lainne ar Mhaigh Tuireadh Cunga gur briseadh ar na Fir
Bholg.

Deich mbliana fichead ina dhiaidh sin bhris Tuatha Dé
Danann ar na Fomharaigh i gCath Mhaighe Tuireadh na bhFomh-
arach.

<L 11>
Ba d'Fhomharaigh de thaoibh an athara ach de Thuatha Dé
Danann de thaoibh na niáthara Breas a throid go calma ar
thaoibh Thuatha Dé Danann i gCath Mhaighe Tuireadh Cunga.
Le linn an chatha chaill Nuadha a ba rí ar Thuatha Dé Danann,
an sgiathán agus rinne a cheardaidhe fhéin sgiathán airgid dó
gur ghreamuigh dá ghualainn é.  Nuadha Airgeadlámh a tugadh
air i gcomhnuidhe ina dhiaidh sin.

A fhad is a bhí Nuadha gan sgiathán bhí Breas i gceannas ar
Thuatha Dé Danann.  Ní buidheach a bhíthear dó.  Tháinig Cairbre
mac Eadaine 'un na cúirte chuige uair, agus i n-ionad na
féile agus na fáilte a bhíodh roimh fhilidh ní fhuair seisean ach
a doicheall agus an neamh-shuim roimhe.  Ar mhéad is bhí de
mhí-shásamh air d'nithigh sé ar béal maidne gan slán a
fhágáil ag Breas.  I n-ionad an mholta a bheireadh filidh don
té a bhí go maith dóibh ní fhuair Breas ó Chairbre ach aor
géar nimhneach.  Ba leor de leith-sgéal sin le hiarraidh ar
Bhreas éirghe as ceannas Thuatha Dé Danann.  D'aon-ghlór
d'arr Tuatha Dé Danann air éirghe as an cheannas a bhí
aige ortha.  Ní raibh an dara suidhe sa bhuailidh aige ach
géilleadh dóibh.  Chuaidh sé i gcomhairle le n-a mháthair annsin
agus mhol sise dó dul go cúirt a athara go cúirt Ealadhan
a ba rí ar Fhomharaigh oileáin iarthar na hEorpa a dh'iarraidh
conganta.

Thug an t-athair cabhlach dó agus dubhairt leis cuidiú
Bhaloir Bhéimean agus Indigh mac Dé Domhnann a iarraidh.
Chruinnigh siad-san a gcabhlach agus a gcuid fear agus
tháinig ina dháil.  Thriall an t-iomlán leo go dtáinig siad
i dtír i n-iarthar na hÉireann.  Ar aghaidh leo annsin gur
shroich an t-ionad ar ar tugadh Magh Tuireadh na bhFomharach
agus gur troideadh cath eatortha fhéin agus Tuatha Dé
Danann.

Bhí Nuadha Airgeadlámh ath-uair ina rígh ar Thuatha Dé
Danann.  Bhí an Daghdha Mór agus Lugh Lámhfhada acu le n-a
gcomhairliú agus le n-a gcur in-eagar agus a-ordú catha.
Bhí Diancheacht acu le n-a gcuid fear gonta a leigheas.  Sul
<L 12>
ar thoisigh an cath chruinnigh sé fhéin agus a inghean agus a
bheirt mhac luibheanna i Lusmhaigh gur bhruith i gcoire mhór
iad.  Le linn an chatha bheirtí na fir ghonta isteach chuige,
thomadh seisean sa choire iad, agus siud amach slán leo go
dtéigheadh i gcionn troda ath-uair!

Chuaidh an cath ar aghaidh gur thuit Nuadha Airgeadlámh le
Balor Béiniean agus gur thuit Balor le Lugh Lámhfhada.
Briseadh fa dheoidh ar na Fomharaigh agus chuir sin deireadh
le n-a gcumhacht i n-Éirinn.

GABHÁIL CHLANNA MÍLEADH

Bhí sliocht Bhreoghain mhic Bhrátha láidir líonmhar sa
Spáin agus shocruigh siad ar thalamh úr a bhaint
amach.  Bhí ganntanas bídh sa Spáin san am de
thairbhe an triomlaigh mhóir a mhair sé bliana fichead, agus
badh mhaith leo tír ba taise inarbh' fhusa riar a gcáis a fhagháil
a bheith ina seilbh.  Rud eile, bhí na Goti ag cur isteach ortha
ar dhóigh go raibh siad bréan den tsíor-throid a b'éigean
dóibh a dhéanamh ina n-aghaidh.  Isí an chomhairle ar ar shocruigh
siad Íoth mac Breoghain a chur go hÉirinn a bhraith na tíre.

Trí chaogad fear a tháinig le hÍoth.  I dtuaisceart na
hÉireann a tháinig siad i dtír.  Siud dream de mhuintir na
tíre 'un cainte le hÍoth.  D'fhiafruigh seisean ainm na tíre
díobh agus chuir faisnéis fá'n té a bhí ina ceannas.  Dubhairt
siad-san gurab Inis Ealga a hainm agus gurab iad trí
mic Chearmada Milbheoil, mac an Daghdha a bhí ina ceannas-
duine díobh ar a sheal.  Go raibh an triúr acu i láthair na
huaire sin i nOileach Néid agus iad i n-imreasan fa sheoda a
sinsir.

Ar a chluinstin sin d'Íoth thug sé leis dhá dtrian a chuid
fear agus thriall go hOileach Néid go dtáinig i láthair
Chlann Chearmada.  Chuir siad-san fáilte roimhe agus nocht
<L 13>
fáth a n-imreasain dó.  D'innis seisean dóibh-san gur
seachrán mara a chuir i dtír é agus nach raibh rún ar bith
aige comhnuidhe a dhéanamh i n-Inis Ealga ach triall ar ais
'un a thíre fhéin.

Mheas Clann Chearmada gur dhuine foghlumtha Íoth, agus
thogh siad ina bhreitheamh é leis an cheist a ba chúis imreasain
dóibh a réidhteach.  Isé an réidhteach a rinne seisean uirthi
a rádh leo roinnt tréanach a dhéanamh ar na seoda eatortha.
Dubhairt sé leo gur mhór an éagcóir dóibh imreasan a bheith
eatortha agus an tír bhreagh a bhí aca agus lean leis ar a
téad sin go dtí nár fhág fuidheall molta ar an oileán.

D'fhág Íoth slán acu annsin agus d'imthigh le n-a chuid
fear ionns' ar a luing.

Níorbh' fhada imthighthe é gur smaointigh Clann Chearmada,
ar mhéad an mholta a thug sé don tír, dá n-éirigheadh leis a
chríoch fhéin a bhaint amach, go dtiocfadh sé ar ais le sluagh
mór a ghabháil na tíre.  Ar an bhomaite shocruigh siad go
n-imtheochadh duine acu le trí chéad fear ar a thóir.  D'imthigh,
agus tháinig aníos le hÍoth gur troideadh cath eatortha ar
Mhaigh Íotha áit ar trom-ghonadh Íoth.  D'iomchuir a mhuintear
'un a luinge é, ach d'éag sé ar muir.

Ar rochtain na Spáine dóibh agus ar fheiceáil an chuirp
do Shliocht Bhreoghain is do Chlanna Míleadh tháinig fearg
mhór ortha agus shocruigh ar éiric a bhaint amach mar gheall ar
bhás Íotha.

Chruinnigh Clanna Míleadh a sluagh ag Tor Breoghain agus
ghluais leo ina longa ag tarraingt anall a bhaint díoghaltais
amach as Tuatha Dé Danann agus as Clainn Chearmada
cionnus an feall a imirt ar Íoth.  I nInbhear Sláinghe i Loch
Garman a tháinig siad i dtír.  Chruinnigh Tuatha Dé Danann
ina dtimcheall, agus thóg siad ceo draoidheachta ionnas gur
samhluigheadh do Chlanna Míleadh gur druim muice an talamh
a bhí os a gcomhair.  Chuir draoidheacht Thuatha Dé Danann an
ruaig ar Chlanna Míleadh, agus b'éigean dóibh sin seoladh ó
dheas gurbhain siad cuan amach inInbhear Sgéine sa Mhumhain.

<L 14>
Ar theacht i dtír dóibh thriall siad go Sliabh Mis.  Bean a
casadh ortha annsin.  D'fhiafruigh Aimhirgin file a hainm dí.
Dubhairt sí gur Banbha b'ainm dí, agus, dá bhrígh sin, go
raibh Banbha mar ainm ar an tír.

As sin ghluais siad go Sliabh Eibhlinne agus casadh bean
eile ortha annsin.  D'fhiafruigh Aimhirgin a hainm dí.  Dubhairt
sí gur Fódla b'ainm dí, agus, dá bhrígh sin, go raibh Fódla
mar ainm ar an tír.

Thriall siad go hUisneach, agus casadh an tríomhadh bean
ortha annsin.  D'fhiafruigh Aimhirgin a hainm dí.  Dubhairt
sise gur Éire a h-ainm, agus, dá bhrígh sin, go raibh
Éire mar ainm ar an tír.

Ba bha Fódla, agus Éire, ba h-iad sin ba mhná do thrí
mic Chearmada; bhíodh ríghe Éireann ag na trí fir seo-
bliain ag gach duine díobh ar a sheal; agus cibé fear acu
bhíodh ina rígh, ghairthí ainm a mhná-san den tír ar feadh bhliain
a cheannais.

Ghluais Clanna Míleadh go Teamhair gur casadh trí mic
Chearmada agus a sluagh ortha ann.  Cath nó ceart fa cheannas
na tíre an forán a chuir siad ar Chlainn Chearmada.  Isé an
freagra a thug siad-san ortha go bhfuígfeadh siad a sgéal
fa bhreitheamhnas Aimhirgin, agus dá dtugadh sé sin breith
éagcórach go muirbhfeadh siad le draoidheacht é.

Ba hí an bhreith a thug Aimirgin Clanna Míleadh dul ar ais
go hInbhear Sgéine agus imtheacht amach ina longa naoi
dtonna ón tráigh; agus dá n-éirigheadh leo teacht i dtír
annsin d'aindeoin Thuatha Dé Danann, ceart fa cheannas
na tíre a bheith acu.

Níor luaithe amuigh na naoi dtonna iad 'ná thóg draoithe
Thuatha Dé Danann stoirm a chuir a gcuid long dá dtuargain
ar bharr na dtonn gur sgabadh soir agus siar iad.  Báitheadh
Donn mac Míleadh san áit ar a dtugtar Teach Duinn ó shoin.
An long ar a raibh Ír mac Míleadh, cuireadh siar í go
dtáinig sí i dtír i n-iarthar Dheasmhumhan.  Báitheadh Ír
annsin, agus cuireadh a chorp i Sgeillig Mhichil.  Cuireadh an
<L 15>
long ar a raibh Éireamhóin mac Míleadh ó thuaidh go dtáinig
sí i dtír i nInbhear Colpa.  Báitheadh Colpa mac Míleadh ag
béal na Bóinne ag teacht i dtír dóibh, agus tá a ainm ar an
áit riamh ó shoin.

Ní raibh fágtha beo i ndiaidh na stoirme ach triúr de mhic
Mhíleadh, mar a bhí Éibhear, Éireamhóin, agus Aimhirgin.
D'éirigh leis an triúr sin Éire a bhaint de Thuatha Dé
Danann.

Chuir Éibhear cath Sléibhe Mis ar Thuatha Dé Danann agus
ghluais leis annsin go dtáinig sé i ndáil Éireamhóin agus
gur chuir an dís Cath Tailtean ar Thuatha Dé Danann agus
ar Chlainn Chearmada le chéile.  Thuit triúr mac Chearmada
.i. mac Gréine, mac Cuill, agus mac Céacht sa chath sin.
Theich Tuatha Dé Danann ó thuaidh agus lean Clanna Míleadh
iad.  Marbhadh beirt de thaoisigh Chlanna Míleadh sa tóraidh-
eacht.  Marbhadh Cuailnge mac Breoghain agus Fuad mac
Breoghain agus iad ag tóraidheacht Thuatha Dé Danann a bhí
ar teicheadh as Cath Tailtean.

CLANN TUIREANN

AR mhéad is bhí de mhí-shásamh ar Thuatha Dé Danann le
Breas, mac Bhaloir Bhéimean a bhí ina rígh seacht
mbliana ortha chuir siad an ruaig air go ndearna
rí ath-uair de Nuadhaid Airgeadlámh.  Lá dá raibh aonach
aige-san ar Ard Uisnigh 'tchí an sluagh an bhuidhean chuca
aoir agus aon-óglach a raibh loinnear mar bhéadh lonnradh
na gréine ina aghaidh ina bhfíor-thoiseach 'gha dtreorú.  Lugh
Lámhfhada agus an Marcradh Sídhe a bhí ann.  Each Mhanannáin,
Aonbharr, a bhí faoi Lugh.  Ba ghaiste 'ná gaoth Mhárta í,
agus b'ionann théigheadh sí ar muir agus ar tír, agus ní
luighfeadh gom airm ar an mharcach a bhéadh ar a muin.  Lúireach
<L 16>
Mhanannáin a bhí fa Lugh, agus buaidh de bhuaidheanna na
lúirighe sin go sgiorrdadh gach arm dí dá gcaithtí
uirthi.  Bhí cathbharr Mhanannáin fa n-a cheann, agus
claidheamh Mhanannáin ar crochadh le n-a thaoibh.  Bhí de
bhuaidh ar an chlaidheamh sin nach bhfanfadh brígh ná fuinneamh
sa námhaid a d'fhéachfadh air.

Ar theacht dóibh go hionad an aonaigh bheannuigh siad don
rígh agus thoisigh a chomhrádh leis.  Níorbh' fhada an comrádh
ar siubhal acu go bhfaca siad naoi naonbhair den námhaid
ag tarraingt ortha a chruinniú na cána a leag Breas ar
Thuatha Dé Danann.

D'éirigh an rí agus a shluagh ina seasamh mar chomhartha
urraime agus onóra do lucht chruinnighthe na cána.

"Cad chuige daoibh éirghe rompa sin agus gan éirghe
romhainne?" arsa Lugh.

"Mura n-éirighmis, badh dúinn badh mheasa," arsa'n rí.

"Dar m'fhocal, is gearr a bhéas mise ag cur deiridh le
seo," arsa Lugh.

Le sin rug sé ar a chlaidheamh go dtug ár agus marbhadh
ar ocht naonbhair acu.  Thug sé cead a gcinn don naonbhar
eile ar impidhe an ríogh, agus ar dhóigh go dtabhairfeadh
siad sgéala an áir agus an mharbhtha 'un na Lochlann, an áit
a raibh na Fomharaigh ag baint fútha san ain sin.

Ar theacht 'un a' bhaile don naonbhar agus ar thabhairt
tuairisge an óglaigh a rinne an t-ár ortha dóibh, d'aithin
Balor Béimean gurbh' é a ua fhéin, mar bhí Lugh Lámhfhada, a
bhí ann.  Chuaidh draoithe agus lucht ceannais na bhFomharach i
gcionn comhairle ar an bhomaite fa ghoidé b'indéanta dóibh.
Isér'd a shocruigh siad go rachadh Breas mac Bhaloir agus
seacht gcatha na bhFomharach go hÉirinn a chur chogaidh ar Lugh.

Chruinnigh Breas a chabhlach agus sheol go hÉirinn go dtáinig
i dtír i nEasdara i gConnachta.  Thoisigh siad ar an bhomaite
a chreachadh agus a sgrios na tíre.

Chuala Lugh fa theacht na bhFomharach agus fá'n sgrios a bhí
dá dhéanamh acu i gConnachta.  D'iarr sé congnamh fear ar
<L 17>
Nuadhaid Airgeadlámh, ach b'fhearr leis-sean gan baint a
bheith aige leis an troid agus dhiúltuigh sé Lugh.

Ar a fheiceáil do Lugh nach raibh an congnamh le fagháil aige
léim sé ar mhuin a eich agus thug aghaidh siar.  Níorbh' fhada
a chuaidh sé go bhfaca sé an triúr fear chuige.  Triúr mac
Cáinte, Cian, Cú, agus Ceitheann, a bhí ann.  Cian mac
Cáinte athair Lugha.  Ar theacht i láthair a chéile dóibh
d'innis Lugh cá raibh a thriall.

Gheall gach duine díobh céad fear de chuidiú a thabhairt dó le
haghaidh an chatha.  Dubhairt Lugh gur mhaith sin, ach go raibh
cuidiú b'fhearr 'ná sin uaidh, mar bhí an Marcradh Sídhe,
agus gur mhaith leis dá gcruinnigheadh siad chuige iad as gach
áird a raibh siad.

D'imthigh Cú agus Ceitheann soir ó dheas agus chuaidh Cian
ó thuaidh.  Ní fada a chuaidh sé go bhfaca sé an triúr fear fa
n-a gcuid arm agus éididh.  Triúr mac Tuireann, Brian,
Iuchar, agus Iucharba, a bhí ann.  Bhí Clann Cháinte agus Clann
Tuireann amuigh ar a chéile.  Bhí an oiread sin fuatha acu
dá chéile nach dtiocfadh slán ach an dream ba treise, dá
gcastaoi iad ar a chéile.  Bhí Cian mac Cinte leis fhéin
agus mheas sé gurbh' fhearr dó teicheadh.  Bhuail sé é fhéin le
slaitín draoidheachta go ndearna muc de fhéin go ndeachaidh
imeasg muclaigh a bhí ina aice.

Chonaic Clann Tuireann an fear, ach ní raibh a fhios acu
cár imthigh sé nó goidé bhain de gur innis Brian dóibh go
raibh sé i riocht muice imeasg na muc.  Le sin buailidh sé a
bheirt dhearbhráithreach le slaitín draoidheachta go ndearna
dhá mhadadh díobh gur imthigh ar thóir na muice.

Theich na muca eile agus thug an mhuc dhraoidheachta aghaidh
ar an choillidh.  Chaith Brian a shleagh gur fhág foluighthe i
gcliabh na muice í.  Sgread sí agus labhair inglór daonna.
Dubhairt sí gurbh' í Cian mac Cáinte í, agus d'iarr coimrighe
anama ar Bhrian.

Bhéarfadh Iuchar agus Iucharba coimrighe anaina dó, ach
<L 18>
dubhairt Brian go mbainfeadh sé an t-anam as, dá mbadh
i ndán is go dtiocfadh sé ann seacht n-uaire.

Ar impidhe Chéin leig sé dó dul inaa riocht fhéin ar ais.

Nuair a chonaic Cian nach raibh coimrighe anama le fagháil
aige, dubhairt sé nár marbhadh riamh agus nach muirbhfidhe
choidhche duine ba mhó a mbainfidhe éiric amach mar gheall air
'ná é fhéin.  Dá mbadh i riocht muice a mhuirbhfidhe é, gur éiric
muice a bhéadh le díol, ach ó tharla gur i riocht duine a
chuirfidhe 'un báis é, go mbainfeadh a mhac éiric amach nár
samhluigheadh a leithéid a bhaint amach riamh i n-Éirinn.

Chuir siad Cian mac Cáinte 'un báis- ach ní le h-airm,
oir d'aithneochadh a mhac ar na h-airm cérbh' iad na daoine
a rinne an marbhadh.  Isé'rd a chuir siad 'un báis le clocha é.
Seacht n-uaire chuir siad an corp doimhne fir faoi thalamh
sul ar ghlac an talamh leis.  Annsin d'imthigh Clann Tuireann
'un a chatha i n-aghaidh na bhFomharach.

Bhí tús ag Lugh Lámhfhada ortha.  Ar theacht dó-san i láthair
na bhFomharach d'iarr sé an chreach ortha.  Dhiúltuigh siad aon-
bhó amháin bhainne a thabhairtdó.  Le sin chuir seisean séideán
draoidheachta fá'n chreich agus níorbh' fhada go raibh gach
ainmhidhe cheathar-chosach ar ais san ionad as ar tugadh é.

D'fhan Lugh trí lá agus trí oidhche ag feitheamh leis an
Mharcradh Sídhe.  Ar theacht dóibh ghléas Lugh é fhéin ina éideadh
catha: chuir sé lúireach Mhanannáin air, d'fheistigh sgabal
Mhanannáin fa n-a mhuineál, agus cheangail cathbharr Mhanan-
náin fa n-a cheann.  D'ionnsuigh sé an námhaid annsin go
dtug ár agus marbhadh millteanach ortha.

Ar a fheiceáil do Bhreas mac Bhaloir an t-ár a bhí déanta
ag Lugh ar a chuid fear, mheas sé gur chríonna an rud dó
coimrighe anama a iarraidh air, rud a rinne sé.  Leig Lugh
a anam leis, agus shocruigh siad go gcríochnóchadh siad an
cath ar Mhaigh Tuireadh bliain ón am sin.

Casadh beirt dá mhuintir ar Lugh i ndiaidh na troda agus
d'fhiafruigh sé díobh an bhfaca siad a athair sa chath.  Ní raibh
táisg ná tuairisg ag ceachtar acu-san fá'n athair agus mheas
<L 19>
Lugh gur marbh a bhí sé.  Dubhairt sé nach mblaisfeadh biadh
agus nach n-ólfadh deoch go bhfuigheadh sé amach goidé an bás
a fuair an t-athair.

D'imthigh sé fhéin agus a mhuintear agus níor stad go raibh
siad san áit a ndeachaidh an t-athair i riocht muice.  rinne
a talamh sgéala leis ar na dún-mharbhthóirí.  Thochail sé an
áit go bhfuair sé an corp agus gur aithin sé goidé an cineál
báis a tugadh air.

Cuireadh an corp ath-uair.  Tógadh leacht os cionn na
huaighe, ag is cuireadh lia ina seasamh ar an leacht, agus
sgríobhadh ainm Chéin i n-ogham uirthi.  Tugadh Cnoc Chéin
mhic Cáinte ar an áit.

Thug Lugh agus a mhuintear aghaidh ar Theamhair ansin.
'Tchí sé Clann Tuireann roimhe i gcúirt na Teamhrach.
Bhí urraim dóibh i gcomhnuidhe i dTeamhair.  Bhí siad ar an
triúr ba dóigheamhla a bhí ann, agus ní raibh triúr eile
i gcúirt an ríogh ba tréine in-aghaidh na bhFomharach 'ná iad.

D'iarr Lugh an Chraobh Éisteachta a chrathadh.  Thuit ciúineas
ar chách comh luath agus craitheadh an Chraobh Éisteachta.

D'éirigh Lugh agus chuir sé ceist ar an chruinniú goidé
a díoghaltas a bhainfeadh gach duine acu amach as an té
a mhuirbhfeadh a n-athair.  Chuir an cheist iongantas ar an
tsluagh, agus dubhairt an rí go raibh a shúil aige nárbh' é
athair Lugha a marbhadh.

"Isé go dearbhtha," arsa Lugh, "agus 'tchím annseo
a dream a mharbh é."

Leig Clann Tuireann ortha fhéin ar feadh tamaill go
raibh siad neamh-chorthach, ach d'admhuigh siad sa deireadh
gurbh' iad fhéin amharbh Cian mac Cáinte agus godtabhairfeadh
siad éiric ann.

"Seo an éiric atá mé dh'iarraidh," arsa Lugh: "trí
hubhla, craiceann muice, sleagh, dhá each, carbad, seacht
niuca, coileán, bior cócaireachta, agus trí gártha ar cnoc.
Má's mór libh í, maithfear cuid dí daoibh."

"Ní mór linn í," arsa Brian mac Tuireann, "ach is
<L 20>
eagal liom gur feall atá ar a cúl agat ar a fhusa is atá
sé na neithe sin a fhagháil."

Chuir Lugh d'fhiachaibh ortha bannaí a thabhairt go ndíolfadh
siad an éiric, agus thug Clann Tuireann rí Éireann agus
uaisle Thuatha Dé Danann go ndíolfadh siad í.

"Is iad na hubhla atá i gceist again," arsa Lugh, "trí
cinn de na hubhla atá inGarrdhadh na hIspeirne sa Domhan
Thoir.  Ní ghlacfad le hubhla ar bith eile.  Tá siad ar dhath
an óir agus blas na meala ortha, agus ní leanann fuidheall
tinnis ná galair don té a bhlaiseas iad.  Ní lughaide iad
bheith dá síor-chaitheamh.  Dá chalma sibh, a Chlann Tuireann,
ní dóigh lioni go n-éireochaidh libh a ngoid, mar rinneadh
targaireacht dá lucht coimheáda go dtiocfadh triúr ridirí
as Éirinn dá mbreith uatha.

"Isé an craiceann atá i gceist agam craiceann muice
atá ag Túis, ag rígh na Gréige.  Leigheasfadh an craiceann
sin lucht galair agus tinnis an domhain ach breith beo ortha.
Sul ar marbhadh an mhuc bhíodh an t-uisge a dtéigheadh sí
thríd ina fhíon go cionn naoi lá, agus chneasuigheadh sí gach
créacht dá mbaineadh sí leis.  Mheas draoithe na Gréige
gur ar a chraiceann a bhí an bhuaidh agus mharbh siad an
mhuc agus choinnigh an craiceann riamh ó shoin, agus isé mo
thuairim nach furus a craiceann sin a bhaint díobh.

"Isí a tsleagh atá i gceist agam," arsa Lugh, "sleagh
atá ag Pisear, ag rígh na Peirsia.  Sleagh nimhe í a bhíos
i gcomhnuidhe tonitha i n-uisge ar eagla go gcuirfeadh sí
an caisleán tré theinidh.  Níl léigheadh ná sgríobhadh ná
innse béil ar na cleasa atá ar chumas na sleighe sin a
dhéanamh.

"Is iad an carbad agus na heich atá i gceist agam
carbad agus dhá each atá ag Dobhar, ag rígh na Siosaile.
Is ionann théid siad ar muir agus ar tír, agus níl am
dá marbhthar na heich nach dtig beatha ionnta ar ais ach a
gonámha a chur i gcionn a chéile.

"Is iad na muca atá i gceist agam seacht muca atá
<L 21>
ag Easal, ag rígh na gColumhan Órdha.  Dá marbhthaoi san
oidhche iad, bhéadh siad beo beathaidheach ar maidin lá ar
n-a bhárach, agus ní thig tinneas ná galar ar an té íosas
greim díobh.

"Isé an coileán atá i goeist agam coileán atá ag
rígh na hIoruaidhe.  Failinis is ainm dó.  Níl ainmhidhe dá
bhfeiofidh an coileán sin nach dtuitfidh as a sheasamh le
heagla roimhe.

"An bior oócaireachta atá i gceist agam tá sé ag
mná Inse Fianoaire agus measaim go mbéidh sibh tamall
ar a lorg sul a bhfagha sibh é.

"Ar Chnoc Mhíocháin i dtuaisoeart Lochlann a chaithfear
na trí gártha ar cnoc a thabhairt.  Tá geasa ar Mhíochán
agus ar a chlainn gan leigean d'aonduine gáir a thabhairt
ar an chnoc sin.  Is acu-san a bhí m' athair ar sgoil; agus
dá maithinn-se a bhás daoibh, ní dóigh go maithfeadh siad-san
daoibh é.  Agus sin agaibh anois an éirio atá mé dh'iarraidh
oraibh."

Chuir an fhaisnéis sin craioeann eile ar an sgéal do
Chlainn Tuireann.  Bhain siad an baile amach gur leig leis
an athair an cruadh-chás a raibh siad.  Ba mhór an truaighe
a bhí ag Tuireann dóibh, oir mheas sé nach raibh i ndán dóibh
ach an bás ag tóraidheacht na héirice a chuir Lugh Lámhfhada
ortha.  Dubhairt sé nárbh' fhéidir na neithe a bhí i goeist
a fhagháil gan chabhair Mhanannáin nó Lugha.  Mhol sé dóibh
iasacht each Mhanannáin a iarraidh ar Lugh, ach nach dtabh-
airfeadh sé sin dóibh inar nach raibh aige fhéin ach iasacht an
eich.  Dubhairt sé leo iasacht churach Mhanannáin a iarraidh
air annsin agus nach ndiúltóchadh sé iad mar go raibh geasa
air gan an dara hathchuinghe d'arrfaidhe air a dhiúltú.

Tharla mar dubhairt an t-athair leo nuair a chuaidh siad
a dh'iarraidh iasacht an eich.  Ar iarraidh an churaigh annsin
dóibh dubhairt Lugh leo a thabhairt leo, go raibh sé mBrugh
na Bóinne.

D'imthigh siad sa churach.  D'iarr siad ar an churach aghaidh
<L 22>
a thabhairt ar Gharrdhadh na hIspeirne, agus níorbh' fhada
gur bhuail siad cuan i n-aice na háite.

Mhol Brian dá dhearbhráithreacha nach raibh dóigh eile
leis na hubhla a fhagháil ach dul i riocht seabhac agus gach
duine díobh ubhall a sgiobadh leis.  Rinne sé seabhac de
fhéin agus de na dearbhráithreacha le buille de shlaitín
draoidheachta agus siud 'un an Gharrdhaidh leo.

Mhothuigh an lucht coimheáda iad, ach bhí na hubhla le Clainn
Tuireann agus iad slán sábháilte ar ais sa churach sul
arbh' fhéidir a gceapadh.  Isé an rí nach raibh sásta ar a
chluinstin dó gur goideadh a chuid ubhall.

Bhí triúr ingheanach ag an rígh agus rinne siad trí gríobha
díobh fhéin gur imthigh ar thóir na seabhac.  Níorbh' fhada go
dtáinig siad aníos leis an churach gur thoisigh a sgaoileadh
gaethe teineadh agus splanncach leo.  Bhí Clann Tuireann
i ngéibheann mhór agus bhuail Brian é fhéin agus na dearbh-
ráithreacha le slaitín draoidheachta go ndearna trí healaí
díobh: bhí a fhios aige go raibh geasa ar na gríobha gan baint
le healaí.  B'éigean d'ingheanacha an ríogh pilleadh.

Dubhairt Brian leis na dearbhráithreacha annsin gurbh'
fhearr dóibh dul go cúirt na Gréige ar lorg chraiceann
na muice i riocht fileadh agus aos dána as Éirinn.  Níor
thaitin sin le hIuchar ná le hIucharba mar nach raibh dán
ná laoi acu, agus ní raibh ar a gcumas rann filidheachta
fhéin a chumadh, ach b'éigean dóibh géilleadh do Bhrian.

Bhí fáilte ag rígh na Gréige roimh Chlainn Tuireann nuair
a chuala sé gur aos dána as Éirinn iad.  Rinne sé fleadh
agus féasta dóibh.

D'éirigh aos dána an ríogh a chanadh dánta nuair bhí an
biadh agus an deoch caithte ag an mhór-chuideachta a bhí i
láthair ar an fhéasta.  Tháinig beag-uchtach ar Iuchar agus
ar Iucharba agus mheas siad nach mbéadh de rogha acu ach dul
i muinighin a n-arm is a n-éididh ó tharla gan dán ná laoi
acu.  Ba mhaith an mhaise do Bhrian é: d'éirigh sé ina sheasamh
gur chan dán fada i gcruadh-chanamhaint nár thuig an rí ná
<L 23>
an lucht éisteachta go ro-mhaith.  Shíl siad gur mór-mholadh
don rígh a bhí i ndán Bhriain agus go raibh trácht thall agus
i bhfos ann ar chraiceann na muice.

Mhínigh Brian an dán don rígh, agus d'iarr craiceann
na muice niar luach saothair.  Dubhairt an rí nach dtabhairfeadh
sé an craiceann ar a raibh d'aos dána i nÉirinn, ach go
dtabhairfeadh lán an chraicinn fa thrí d'ór bhuidhe dóibh-san
niar gheall ar fheabhas an dáin a chan sé agus an pléisiúr
a thug a chuid filidheachta dó fhéin.

D'iarr Brian d'athchuinghe ar an rígh cead a thabhairt
dóibh dul go bhfeiceadh siad an t-ór dá thomhas.  Tugadh an
cead sin dóibh; agus nuair a fuair Brian faill ar an
fhear a bhí ag tomhas an óir, sgiob sé an craiceann leis
agus siud é fhéin agus na dearbhráithreacha ag gearradh
an bhealaigh rompa thríd na slóighte go dtáinig a fhad leis
an rígh.  Chuaidh an rí agus Brian mac Tuireann i ndeabhaidh
lainne le chéile gur thuit an rí fa dheireadh le Brian.
Bhí Iuchar agus Iucharba ag claoidhe gach duine dá
dtáinig ina mbealach go rug siad buaidh mhór ar arm na
Gréige.

Ar lorg na sleighe leo annsin go dtáinig go caisleán
rí na Peirsia.  Dubhairt siad leis an doirseoir gur aos
dána as Éirinn iad.  Rinneadh fleadh agus féasta dóibh
mar rinneadh sa Ghréig.  Tháinig seal Bhriain le dán a rádh.
Thug sé mór-mholadh don rígh agus thrácht go minic ar an
tsleigh le linn an mholta.  D'iarr sé an tsleagh i ndeireadh
na dála mar luach saothair ar a dhán.

Ní sásta a bhí rí na Peirsia ar a chluinstin sin dó.
Isér'd adubhairt sé gur mhór an dánaidheacht dó a leithéid
a iarraidh, agus gur beag a bhéarfadh air an ceann a sgaradh
den cholainn aige cionnus a shamhailt go dtabhairfeadh
seisean a shleagh dó.

Le sin tugaidh Brian urchur den ubhall a bhí ina phóca
don rígh gur bhain an inchinn as.  D'éirigh an troid agus bhí
Brian agus a chuid dearbhráithreach ag gearradh agus ag
<L 24>
marbhadh gur chlaoidh siad iomlán lucht na cúirte go dtug
leo an tsleagh.

Go cúirt rí na Siosaile leo annsin.  I riocht amhas
Éireannach a tháinig siad ann.  Chuir teacht na n-amhas
lúthgháir ar an rígh agus dubhairt go dtabhairfeadh sé
tuarastal maith dóibh dá bhfanadh siad seal tamaill aige.
Ní raibh de dhíth ortha ach an cuireadh ar dhóigh go bhfuigheadh
siad caoi ar na heich agus an carbad a fhuadach.

Trí seachtmhainí a bhí siad ann agus táisg ná tuairisg
ar na heich ná ar an charbad ní fhuair siad ar feadh an
ama sin.  Annsin smaointigh Brian ar chleas: dul i láthair
an ríogh fa n-a gcuid arm agus éididh agus a rádh go raibh
siad ag imtheacht mura dtaisbeánadh sé na heich agus an
carbad dóibh.

Ar a chluinstin don rígh go raibh siad ag brath ar a fhágáil
agus an chúis a bhí acu le himtheacht dubhairt sé go
dtaisbeánóchadh sé na heich agus an carbad dóibh.

Tugadh na hainmhidhthe amach agus cuireadh fá'n charbad
iad gur imthigh siad mar bhéadh séideán sídhe ann timcheall
an chaisleáin naoi n-uaire.  Ar an naomhadh cuairt dóibh
rug Brian greim coise ar an tiománuidhe gur bhuail a
cheann i n-aghaidh cairthe cloiche agus gur mharbh é.  Chuaidh
sé fhéin de léim sa charbad, rug ar an tsréin, thug urchur
den ubhall a bhí ina phóca don rígh gur bhris an croidhe ina
chliabh.  Chuaidh na dearbhráithreacha sa charbad agus d'imthigh
na heich le luas na gaoithe ag tarraingt ar an churach.

Ar Easal, ar rígh na gColumhan Órdha, a thug siad aghaidh
annsin.  Bhí a ngáir ann rohpa; agus, mar bhí eagla ar an
rígh agus ar a mhuintir rompa, thug siad na muca dóibh go
socair suaimhneach.

Ar an Ioruaidh a thug siad aghaidh annsin.  Cliamhain
d'Easal rí na hIoruaidhe, agus nuair a chuala sé iad a
bheith ag tarraingt ar a chliamhain, dubhairt gur mhaith leis
dul leo.

<L 25>
Ar theacht 'un na hIoruaidhe dóibh mhol Easal don chliamhain
an coileán a raibh Clann Tuireann ar a lorg a thabhairt
dóibh.  Ní ghéillfeadh rí na hIoruaidhe don chomhairle agus
b'éigean do Chlainn Tuireann dul 'un comhraic leis fhéin
agus le n-a shlóighte go bhfuair siad an coileán.

Ba hannsin a foillsigheadh do Lugh Lámhfhada go raibh gach
ní dá raibh riachtanach dó fhéin le haghaidh Chath Mhuighe Tuireadh
ag Clainn Tuireann, agus chuir sé séideán draoidheachta
thríd an aer.  Tháinig an séideán i dtimcheall Chlann
Tuireann, agus thug sin ortha dearmad a dhéanamh den
chuid eile den éiric.  Smaointigh siad ar an bhaile agus
tháinig cumhaidh ortha.  Ba hé b'fhada leo go mbéadh siad
ar ais sa bhaile ag a n-athair.

Bhain siad Éire amach agus níor stad go raibh siad i
dTeamhair agus go dtug siad na hubhla agus craiceann
na muice agus an tsleagh agus na heich agus an carbad
agus na muca agus an coileán do Lugh Lámhfhada.

"Níor marbhadh riamh agus ní mhuirbhfear go deo duine
nach bhfuil a éiric annseo," arsa Lugh; "ach, a Chlann
Tuireann, cá bhfuil an bior cócaireachta agus na trí gártha
ar cnoc?"

Bhain an focal preab asta.  Thug siad aghaidh ar an bhaile
gur innis don athair goidé mar bhí.  Thuig seisean gur
imir Lugh cleas ortha; ach ní raibh teacht as acu ach imtheacht
ath-uair ar thóir na codach eile.

B'fhada an seal a chaith siad ar lorg Inse Fiancaire.
B'éigean do Bhrian sa deireadh a chulaith tomadórachta a
chur air fhéin agus a chlogad gloine a chur fa n-a cheann
agus tomadh faoi uisge a chuartú na hInse.  Fuair sé í
i gcionn tamaill.  Ní raibh le feiceáil ann ach mná agus
iad 'na gcomhnuidhe san aon-teach amháin.  Bhí siad gnaitheach,
gach duine acu i gcionn oibre, ag teacht isteach dó chuca.

Súil dá dtug sé thart, goidé 'tchí sé ach an bior cócair-
eachta!  Beiridh sé air; agus nuair a ba mhian leis imtheacht,
siud iomlán na mban a gháiridhe a mhagadh faoi.

<L 26>
Labhair bean acu:  "Ní leigfeadh an bhean is luige 'nar
measg-ne an bior sin leat agus tú fhéin agus do bheirt
dhearbhráithreach a bheith ag iarraidh a thabhairt libh uainn,"
ar sise.  "Ach bhain tú gáire asainn nár baineadh a leithéid
asainn le fada go leor; agus, ó tharla gur bhain, tabhair
leat an bior agus fáilte."

Bhain sé na dearbhráithreacha amach go dtug an triúr aghaidh
ar Chnoc Mhíocháin.  Míochán é fhéin a bhí ag coimheád na
háite ar theacht go mullach an Chnuic dóibh.  Ina n-arraicís dá
n-ionnsuighe le Míochán go ndeachaidh sé fhéin agus Brian
'un comhraic.  Thuit Míochán i ndeireadh na dála, agus tháinig
a thriúr mac ina ionad a throid le Clainn Tuireann.  Ba le
Clainn Mhíocháin ba treise; agus nuair a fuair siad an
fhaill, d'fhág siad a dtrí sleaghacha foluighthe i gcuirp Chlann
Tuireann.

Ar mhéad is chaill siad d'fhuil ní raibh tógáil cinn ná
láimhe i gClainn Tuireann, agus b'éigean do Bhrian Iuchar
agus Iucharba a thógáil go dtug an triúr acu na trí gártha
ar cnoc.  Is ar éigin a bhí siad ábalta ar an churach a bhaint
amach bhí siad comh hanbhfann lag sin.  Tháinig arraingeacha
an bháis ortha ar an bhealach, ach thug Brian misneach do na
dearbhráithreacha nuair adubhairt go bhfaca sé Binn Éadair
agus Dún Tuireann agus Teamhair na Ríogh.

Shroich an curach Brugh na Bóinne fa dheireadh thiar thall.
D'éirigh le Clainn Tuireann dún a n-athara a bhaint amach
gur iarr Brian ar an athair triall go Teamhair leis an bhior
agus iasacht an chraicinn a fhagháil ó Lugh Lámhfhada go
leigheasadh sé iad.

Dhiúltuigh Lugh an craiceann a thabhairt uaidh, agus ar
impidhe Bhriain d'iomchuir an t-athair a mhac go Teamhair a
dh'iarraidh iasacht an chraicinn.  Ní thabhairfeadh Lugh dó é.
Thug an t-athair Brian 'un a' bhaile.  Luigh sé síos eadar a
bheirt dhearbhráithreach gur fhág an t-anam an triúr.  Ar
mhéad is bhí de bhrón ar Thuireann i ndiaidh a chlainne luigh
sé síos le n-a dtaoibh go bhfuair bás.

<L 27>
BALOR BÉIMEAN

I dTORAIGH i dTír Chonaill a bhí dún-árus Bhaloir
Bhéimean.  Bhí súil nimhe i gclár an éadain aige,
agus an bás a bhí i ndán don té ar a dtiocfadh amharc
na súile sin.  Bhíodh cumhdach aige uirthi ach nuair a bhíodh sé
ag troid le n-a náimhde.

Badh mhaith le Balor a fhios a bheith aige an mairfeadh sé
go deo, agus chuaidh sé a fhagháil an fheasa ó bhan-draoi, ó
Bhioróig an tSléibhe, a bhí ina comhnuidhe ar tír mór.  Isér'd
adubhairt sise leis go mairfeadh sé go dtí go marbhadh a ua
fhéin é.

Bhí aon-inghean amháin ag Balor, agus ar chluinstin sgéal
Bhioróige dó chuir sé fa ghlas ina dhún í agus coimhthiolán ban
'gha coimheád.  Ach, d'aindeoin an choimheáda, rugadh mac don
inghin agus tugadh Lugh Lámhfhada air.

Bhí Balor ar a sháimhín sogha i dToraigh ag éisteacht le
tuaim na dtonn is le glór na bhfaoileann bhfionn agus é ag
meas go mairfeadh sé go deo nuair a thig an sgéala chuige
go raibh mac ag an inghin.  Tháinig racht feirge air agus
d'orduigh ar an bhomaite brat éadaigh a chur timcheall an
naoidheanáin agus a chaitheamh amach i mBéal Thoraighe.  Níor
claoidheadh an fhearg a bhí air go bhfuair sé amach cé'rbh' é
athair an leinbh go rug air agus gur bhain an ceann de.

Níor luaithe Lugh caithte ar bharr nadtonn i mBéal Thoraighe
'ná siud de rúide anuas óna sléibhte fa n-a clóca draoidh-
eachta le Bioróig gur thóg sí é agus go dtug léithe gur oil
é.  Shíl Balor go raibh an naoidheanán báithte agus d'fhág
sin gan imnidhe gan buaidhreadh é.

D'fhás Lugh aníos ina stócach agus chuir Bioróg chuig
Gaibhide Gabhann é a fhoghluim ceirde.  Bhí a fhios aige gurbh' é
Balor a athair mór agus gurbh' é a chuir a athair 'un báis,
agus bhí sé ag feitheamh le faill a fhagháil air le héiric a
bhaint amach

<L 28>
Tháinig Balor 'un na ceardcha lá.  Chonaic sé an stócach
ag timireacht fuá'n teallach, é ag fuadódh na teineadh, ag
séideadh na mbolg, agus ag freastal ar Ghaibhide' ach ba
bheag a shamhail sé gurbh' é a ua fhéin é.  Cuiridh Lugh lorgaid
iarainn sa teinidh; agus nuair a bhí a barr dearg te, tar-
rainigidh sé amach í agus sáithidh i súil Bhaloir í.

Níor thuit Balor, ach fágadh dall é.  Lean sé Lugh agus
dubhairt leis gurbh' é a ua fhéin é, cibé taobh a dtáinig sé.
Nuair a bhí sé tuirseach ina dhiaidh, d'iarr sé air an ceann a
bhaint de agus a chur ar mhullach a chinn fhéin.

Bhain Lugh an ceann de Bhalor, ach níor chuir sé é ar mhullach
a chinn fhéin.  Ina ionad sin chuir sé ar mhullach cloiche gairbhe.
é.  Tháinig deor nimhe amach as.  Sgoilt an deor an chloch, agus
d'éirigh loch ann.

Leagan eile adeir gur i gCath Mhuighe Tuireadh na bhFomharach
a thuit Balor Béimean le Lugh Lámhfhada.  D'urchur as a
chrann-tábhaill a mharbh Lugh é, do réir an leagain sin.

CLANN LIR

BÍ Tuatha Dé Danann sgabtha ar fud na hÉireann
ag foghnamh ar Chlanna Míleadh ó briseadh ortha i
gCath Tailltean.  Tháinig siad i gcionn a chéile as
gach Áird a raibh siad gur shocruigh siad ar rígh dá gcuid
fhéin a thoghadh.  Bodhbh Dearg mac an Daghdha a rogha.  Rinne
siad rí de.  Bhí Lear Shídhe Fionnachaidh ag súil leis an ríghe.
D'fhág sé an cruinniú agus fuearg an tsaoghail air nuair
a chonaic sé an suidheamh a bhí ar na gnaithe.  Leanfuadh na
huaisle é go mbainfueadh siad sásamh as, ach chomhairligh Bodhbh
Dearg dóibh cead a chinn a leigean leis.

Tamall ina dhiaidh sin fuuair bean Lir bás; agus nuair a
chuala Bodhbh Dearg fa bhás na mná, dubhairt sé go dtabhair-
feadh sé bean de na trí daltaí a bhí aige, Aobh, Aoife, agus
<L 29>
Ailbhe, mar mhnaoi dó, dá mbadh roghain leis caidreabh agus
cairdeas a dhéanamh leis fhéin.

Is ar lear abhí an lúthgháir caoi a fhagháil ar dhul i gcaidreabh
agus i gcairdeas le Bodhbh Dearg.  Fuair sé cuireadh'
tháinig agus phós Aobh, an cailín a ba sine den triúr.

I gcionn tamaill bhí ceathrar clainne acu- triúr mac,
mar a bhí Aodh, Conn, agus Fiachra, agus inghean amháin, mar
a bhí Fionnghuala.  Fuair an mháthair bás sul a raibh méid
ionnta-san agus d'fhág sin an t-athair go mór fua ghruaim,
ach go raibh an chlann aige le cuid den chian a thógáil de.

Ar theacht don sgéala fua bhás na mná go dún Bhoidhbh Dheirg
dubhairt an rí go dtabhairfeadh sé a deirbhshiúr, Aoife, ina
mnaoi do Lear.  Phós Lear Aoife go gearr ina dhiaidh sin
agus thug 'un a' bhaile leis í.  Bhí gean agus grádh ag Aoife
ar Chlainn Lir ón bhomaite a tháinig sí 'un an toighe chuca.

Ba mhó 'ná sin an gean agus an grádh a bhí ag an athair
ortha.  Bhí an oiread sin geana agus grádha aige-san ortha
go dtáinig éad ar Aoife, mar shíl sí nach raibh meas ar bith
aige uirthi fhéin.  Tháinig fuuath chuici do Chlainn Lir.  Chuir
sí ina ceann a marbhadh.

Chuir sí i gcéill gur mhaith léithe cuairt a thabhairt ar
dhún Bhoidhbh Dheirg agus na páistí a thabhairt léithe
ann.  Gléasadh an carbad agus d'imthigh siad, cé go raibh
Fionnghuala ag diúltú roimh an turas, oir d'innis a croidhe
dí go raibh fueall dá bheartú ag Aoife le n-a gcur 'un
báis.  Ar theacht go lúib an bhealaigh mhóir dóibh d'orduigh
Aoife don tiománuidhe stad, thug i leath-taoibh é, agus
d'iarr air Clann Lir a mharbhadh.  Dhiúltuigh seisean.  Rug
sí fhéin ar chlaidheamh annsin, ach ní leigfeadh a croidhe
dí an droch-ghníomh a dhéanamh.

Ar aghaidh leo arís go dtáinig go tráigh Loch Dairbhreach:
D'iarr Aoife ar Chlainn Lir dul a shnámh ar an loch.  Chuaidh.
Níor luaithe ar an tsnámh iad 'ná bhuail sí le slaitín draoidh-
eachta iad go ndearna ceithre healaí geala bána díobh.

Badh truagh leat a stáid agus iad ag tabhairt achmhusáin
<L 30>
d'Aoife cionnus a gcur sa riocht a raibh siad.  D'fhiafruigh
Fionnghuala dí ca fhad a bhéadh siad sa riocht sin.

"Trí chéad bliain," ar sise, "a bhéas sibh ar Loch
Dairbhreach, agus trí chéad bliain ar Shruth na Maoile, agus
trí chéad bliain i nIorras Domhnann, agus níl cumhacht ar
dhruim an domhain a chuirfeas as an riocht sin sibh go cionn
na naoi gcéad bliain sin."

Tháinig aithreachas beag ar Aoife annsin agus d'fhág sí
a gcaint dhaonna fhéin acu agus ceol sár-bhinn a chuirfeadh
gach duine dá gcluinfeadh é a chodladh.

Chuaidh Aoife go dún Bhoidhbh Dheirg agus bhí iongantas
ar Bhodhbh Dhearg nach raibh na páistí léithe.  Chuir sí i gcéill
dó nach leigfeadh a n-athair 'un a dhúin-san iad.  Níor chreid
Bodhbh Dearg sin agus chuir sé teachtaire fa choinne na
clainne.

Ba hannsin a tháinig an t-amhras ar Lear gur imir Aoife
feall ar a chlainn.  Ar aghaidh leis ina charbad agus níor
stad go raibh ar bhruach Loch Dairbhreach.  Chonaic sé na healaí
ag snámh ar an loch agus shonnruigh gur glór daonna a bhí
acu.  Nuair a chuir sé ceist goidé ba chiall do ghlór dhaonna
a bheith acu, labhair Fionnghuala gur innis an sgéal go hiomlán
dó.  D'fhan sé fhéin agus a mhuintear an oidhche sin ag éisteacht
le n-a gcuid ceoil gur thuit toirchim suain agus codlata
ortha.

Bhain Lear dún Bhoidhbh Dheirg amach lá ar n-a bhárach gur
innis sé don rígh mar rinne Aoife ealaí dá chlainn.  Tháinig
fearg ar Bhodhbh Dhearg agus bhuail sé Aoife le slaitín
draoidheachta go ndearna deamhan aeir dí.

I gcionn na dtrí chéad bliain dubhairt Fionnghuala le n-a
dearbhráithreacha go raibh a ré ar Loch Dairbhreach caithte agus
go gcaithfeadh siad imtheacht go Sruth na Maoile.  D'imthigh,
agus ba hortha a bhí an chumhaidh i ndiaidh Loch Dairbhreach.
Ba gharbh anróidhteach Sruth na Maoile agus d'fhulaing siad
fuacht agus léan agus leathtrom ann nár fhulaing siad ar
Loch Dairbhreach.

<L 31>
Tháinig oidhche léanmhar agus stoirm uathbhásach agus iad ar
Shruth na Maoile.  Mhol Fionnghuala dá dearbhráithreacha socrú
ar ionad coinne dá mbadh i ndán is go sgarfaidhe ó chéile
iad le linn na doininne.  Shocruigh siad ar theacht go Carraig
na Rón.

Lean an stoirm gan maolú ar feadh i bhfad.  Shéid an ghaoth
agus d'éirigh na tonna agus bhí na healaí bochta dá gcaitheamh
anonn is anall ar bharr na fairrge rith na hoidhche léanmhaire
sin.  Ar theacht an chiúinis bhí Fionnghuala léithe fhéin ar Shruth
na Maoile agus gan aonduine de na dearbhráithreacha le
feiceáil aici thall ná i bhfos.  D'imthigh sí dá gcuartú ó
charraig go carraig agus ó chuan go cuan.

Bhain sí Carraig na Rón amach.  Ní raibh aonduine acu
ann roimpi.  Tháinig an oidhche agus ní fhaca sí Aodh, Conn,
ná Fiachra.  B'fhada an oidhche í ar an charraig luim uaignigh.
Tháinig bánú an lae agus ní raibh aonduine le feiceáil thall
ná i bhfos fad a hamhairc uaithe i n-áird ar bith.  Sa deireadh
'tchí sí chuici Conn agus é fliuch báithte.  Is aici a bhí an
fháilte roimhe.  Ba ghearr ina dhiaidh sin go bhfaca sí Fiachra
ag tarraingt uirthi, a cheann ar crochadh leis agus deor
as gach cleite leis.  Isí a bhéadh seasta, dá mbéadh táisg
nó tuairisg ar Aodh.  Le sin 'tchí sí Aodh chuici gur bhain
mullach na carraige amach go cródha.

Dhá chéad bliain a bhí Clann Lir ag fuilstin léin agus
anróidh ar Shruth na Maoile go dtáinig oidhche léanmhar
eile ortha.  Eadar shioc agus shneachta níor mhothuigh siad a
leithéid riamh.  D'éirigh an ghaoth agus thoisigh an siabadh
go raibh Carraig na Rón ina ráthach amháin sneachta.  Ní
tháinig ach oidhche amháin eile ba mheasa 'ná í, oidhche dá raibh
siad ar Charraig na Rón tamall ina dhiaidh sin agus Sruth
na Maoile ina leic oighreogaighe.  Ar mhéad is bhí de shiocán
ann ghreamuigh a gcosa agus a gcluimhreach den charraig
ar dhóigh nach dtiocfadh leo bogadh as an áit a raibh siad.
D'fhág siad craiceann na gcos agus cluimhreach a n-uchta
greamuighthe de Charraig na Rón sul ar fhéad siad aghaidh
<L 32>
a thabhairt ar an fhairrge ath-uair.  Ba hiad a d'fhulaing pian
agus pioláid ag an tsáile ghoirt gur chneasuigh na cosa agus
gur fhás an cluimhreach arís.

Chuir Clann Lir a seal isteach mar sin ar Shruth na Maoile.
Fionnghuala a d'innis do na dearbhráithreacha go raibh na trí
chéad bliain istoigh acu agus gur mhithid dóibh a n-aghaidh
a thabhairt siar go hIorras Domhnann.  Ba hortha a bhí an
lúthgháir bheith sgartha le Sruth na Maoile agus d'éirigh siad
ar eiteoig agus níor stad go raibh thiar.  D'fhulaing siad
fuacht agus anródh i nIorras Domhnann, ach de réir mar bhí
na blianta dá gcaitheamh bhí a ndóchas ag méadú, mar bhí a
fhios acu go raibh lá a bhfuasgailte ag teacht.

Casadh óigfhear d'uaisle na tíre ortha lá.  Aibhric a b'ainm
dó.  Ba mhinic a chonaic sé na healaí ar an chuan agus a chuala
sé a gcuid ceoil bhinn.  Thug sé gean agus taitneamh dóibh.
Eisean a chruinnigh agus a d'innis ina dhiaidh sin a sgéal
truaighmhéileach.

Fa dheireadh tháinig an lá deireannach de na geasa draoidh-
eachta a bhí ortha.  Nuair adubhairt Fionnghuala gur mhithid
dóibh imtheacht go Síodh Fhionnachaidh, d'éirigh siad go háthasach
agus ghluais go héadtrom éasgaidh gur shroich an áit.
Faraor géar! ní raibh dún ná teach ná comhnuidhe annsin
rompa.  Ní raibh ann ach maolrátha glasa agus neanntóga
agus lustan.  D'fhan siad go trom-chroidhtheach brónach ina
luighe ar sgáth na neanntóg go maidin.

D'éirigh siad ar eiteoig ar maidin agus d'imthigh go raibh
siad i nInis Gluaire.  Chruinnigheadh éanlaith na tíre chuca
annsin go Loch na hÉanlaithe.  Thigeadh siad gach oidhche go
hInis Gluaire a dh'éisteacht an cheoil bhinn a níodh na healaí.

Bhí siad mar sin ag cur isteach a seala ar Inis Gluaire
go dtáinig Pádraig go hÉirinn agus go dtáinig Mochaomhóg
go hInis Gluaire.  An chéad-oidhche a tháinig an naomh 'un
na hInse chuala Clann Lir cling a chluig i n-am chantain na
dtráth.  Chuir guth an chluig eagla ar na dearbhráithreacha,
ach dubhairt Fionnghuala gurbh' é Mochaomhóg a bhí ar a urnaighthe
<L 33>
a bhí ann agus gurab é a shaorfadh ar phianaigh agus ar phioláid
iad.  Mhol sí dóibh éisteacht le clog an chléirigh agus a gcuid
ceoil sír-bhinn fhéin a chantain.

Chan, agus chuala an cléireach iad.  Ghuidh sé Dia go
dúthrachtach fa n-a fhoillsiú dó cé bhí ag cantain an cheoil
iongantaigh sin.  D'fhoillsigh Dia dó gurbh' iad Clann Lir a
bhí 'gha dhéanamh.

Chuaidh Mochaomhóg go bruach an locha ar béal maidne agus
d'fhiafruigh de na healaí arbh' iad Clann Lir iad.  Dubhairt
siad-san gurbh' iad,

"Míle altú do Dhia," arsa'n naomh, "ar shon an eolais
sin.  Isé Dia a threoruigh 'un na háite seo mé thar gach
áit eile i nÉirinn.  Taraigidh i dtír agus taobhaigidh
sibh fhéin liom-sa.  Is annseo atá i ndán daoibh deagh-
oibreacha a dhéanamh agus maitheamhnas a fhagháil in bhar
bpeacaidh."

Tháinig siad i dtír agus ghluais leo i n-éinfheacht leis
an naomh.  Ó sin amach bhíodh siad ag éisteacht Aifrinn,
ag guidhe agus ag urnaighthe, agus ag déanamh diadhantachta
i mainistir Mhochaomhóg.  D'iarr an naomh ar cheardaidhe
oilte slabhraidh airgid a dhéanamh a chuirfeadh sé eadar
gach beirt acu.  Chuir sé slabhradh eadar Conn agus Fiachra
agus an slabhradh eile eadar Aodh agus Fionnghuala.

Lairgneán mac Colmáin a ba rí ar Chonnachta san am,
agus ba hí Deoch, inghean rí na Mumhan, ba chéile dó.
Níor luaithe a chuala Deoch iomrádh ar na healaí 'ná thug
sí gean agus searc agus grádh dóibh, agus dubhairt leis
an rígh nach mairfeadh sí mí mura bhfaghadh sí iad.  Chuir
an rí teachtaire ionns' ar Mhochaomhóg dá n-iarraidh.
Dhiúltuigh an naomh an teachtaire.

Shiab an rí ar an daoraigh agus amach leis agus níor
stad go raibh sa mhainistir, rug greim ar na slabhraidh,
agus streachail leis na healaí ón altóir.  Sul ar shroich
sé an doras thuit an cluimhreach de na héanacha, rinneadh
sean-fhir chaola sheanga d'Aodh, de Chonn, agus d'Fhiachra,
<L 34>
agus sean-bhean lom chaithte chrom d'Fhionnghuala.  Bhain
sin léim as an rígh agus as go bráth leis un a' bhaile.
Labhair Fionnghuala i bhfilidheacht leis an naomh annsin
agus d'iarr air a mbaisteadh agus a bpeacaidh a mhaitheamh
dóibh agus a n-uaigh a dhéanamh, ná gur ghoirid uatha an bás.

Bhaist Mochaomhóg iad agus d'éist a bhfaoiside.  Ba
ghearr ina dhiaidh sin go bhfuair siad bás, agus cuireadh
i n-aon-uaigh le chéile iad mar d'iarr Fionnghuala- Conn
agus Fiachra sínte, duine ar gach taoibh dí, agus Aodh
ina hucht.  Tógadh leacht os a gcionn agus cuireadh cloch
ina seasamh ar an leacht agus sgríobhadh a n-ainm i n-ogham
ar an chloich agus chuaidh a n-anam 'un na bhflaitheas.

EAMHAIN MHACHA

TUAIRIM ar shé chéad bliain a bhí Eamhain Mhacha ar
bun.  Macha Mongruadh, inghean Aodha Ruaidh mhic
Bhadhuirn, a thug ar chúigear mac Dhiothorbha mhic
Diomáin ráth Eamhain Mhacha a dhéanamh.  Rug sí buaidh i
gcath ortha agus dhíbir go Connachta iad.  Tamall ina dhiaidh
sin d'imthigh sí siar ar a lorg go dtáinig chuca i riocht
claimhsighe.  Ag rósadh tuirc a bhí siad ag teacht dí ina
láthair.  Mheall sí 'un na coilleadh iad, duine ar dhuine,
gur cheangail de mhéid a neirt iad go dtug léithe ceangailte
go Cúigeadh Uladh iad.  Ar a bhfeiceáil do na hUltaigh
dubhairt siad gur chóir a gcur 'un báis, ach dubhairt Macha
Mongruadh gur briseadh ceart flatha sin a dhéanamh.  I
n-ionad a gcur 'un báis dubhairt sí go ndéanfadh sí
sglábhuidhthe díobh agus go gcuirfeadh sí iad a thógáil rátha
a bhéadh mar phríomh-chathair ag Ultaigh go bráth.  Le sin bhain
sí an biorán a bhí ag ceangal a brait as a brollach gur
mharcáil sí ionad an dúin agus gur chuir sí na sglábhuidhthe
a dhéanamh na cathrach.

<L 35>
Tuairim ar thrí chéad bliain roimh Chríost a tharla sin.
De réir mar bhí na blianta ag imtheacht bhí cliú na háite
ag méadú go raibh a tháisg agus a thuairisg ar fud na
hÉireann i n-aimsir Chonchubhair mhic Neasa.

Tuairim ar thrí chéad bliain i ndiaidh Chríost mhill na
trí Cholla Eamhain Mhacha agus chuir ríoghacht dá gcuid fhéin
ar ar tugadh Oirghialla ar bun i gCúigeadh Uladh.  Thiomáin
siad rompa na hUltaigh go Dál nAraidhe agus go Dál
Riada.  An áit a bhfuil Condae an Dúin indiu a bhí Dál
nAraidhe agus an áit a bhfuil deisceart Chondae Aontroma
a bhí Dál Riada.  Deirtear gur cineadh as an Mhumhain
Dál Riada a chuir fútha ann.

Is iomdha sgéal agus eachtra a bhain le hEamhain Mhacha
ó aimsir Mhacha Mhongruaidhe go ré na dtrí gColla.

CONCHUBHAR MAC NEASA

Conchubhar mac Neasa an rí is iomráitighe de ríghte
Eamhain Mhacha.  Ba le n-a linn a marbhadh Clann Uisnigh go
fealltach agus a rinneadh Táin Bhó Cuailnge.  Fuair
Conchubhar bás, de réir an sgéil, céad-Aoine an Chéasta.
Liathróid a sgaoil Cead mac Mághach as a chrann-tábhaill
leis agus a ghreamuigh ina chloigeann ba chúis le n-a éag
an lá sin.

Nós a bhí ag lucht troda i nÉirinn sa tsean-am nuair
a bheireadh laoch buaidh ar a chéile comhraic i gcath aoinfhir
an ceann a bhaint de, an inchinn a bhaint as an cheann, aol
a mheasgadh thríthe, agus liathróid chruinn chruaidh a dhéanamh
den dá chuid.  Tharla gur lean Conall Cearnach Meis
Geaghra, rí Laighean, uair ó Bhinn Éadair go Claona go
ndearna comhrac aoinfhir leis ann.  Mharbh sé Meis Geaghra,
bhain de a cheann, bhain an inchinn as an cheann agus mheasg
aol thríthe go raibh ina liathróid aige.  D'fhág sé í i dtaisgidh
annsin i dtoigh na Craoibh-dheirge i nEamhain Mhacha.

<L 36>
Bhí dhá óinmhid ag Conchubhar mac Neasa agus thug siad
fa deara an gean a bhí ag cách ar an liathróid.  Ghoid siad
í as toigh na Craoibh-dheirge gur thoisigh a dh'iomáin léithe
amuigh ar an fhaithche os comhair an dúin.  Tharla go dtáinig
Cead mac Mághach, laoch de chuid Chonnacht, an bealach
le linn an ama a raibh siad ar an obair sin agus bhréag
sé an liathróid ó na hóinmhidí.  Thug sé baramhail gurbh' í
inchinn Mheis Geaghra a bhí acu, agus bhí sé ag géilleadh go
mór don targaireacht adubhairt go mbéadh díoghaltas
ag Meis Geaghra ar Ultaigh, agus ar an adhbhar sin b'fhearr
leis 'ná saidhbhreas mór seilbh a fhagháil ar an liathróid,
mar mheas sé go dtiocfadh fíoradh na targaireachta uaithe.

Ar fhagháil na liathróide dó bhain sé an baile amach,
agus gach uair dá dtigeadh sé ina dhiaidh sin a dhéanamh
creiche agus foghla i gCúigeadh Uladh bhíodh inchinn Mheis
Geaghra ar iomchur leis le súil go n-éireochadh leis éachta
a dhéanamh ar Ultaigh léithe.

Tharla go dtáinig Cead agus sluagh Connachtach uair
go dtug leo táin mhór bhó as Fearnmhuigh i gCúigeadh Uladh,
agus lean na hUltaigh fa cheannas Chonchubhair iad go dtáinig
aníos leo ag Baile Átha an Urchuir (san Iarmhidhe).  D'fhan
Cead agus a chuid fear ar bhruach srutháin atá ann agus
rinne réidh le cath a thabhairt do na hUltaigh.  Ar a fheiceáil
do Chead gurbh' é Conchubhar a bhí i gceannas na nUltach
smaointigh sé ar an targaireacht a bhain le hinchinn Mheis
Geaghra agus mheas dá bhfaghadh sé caoi ar Chonchubhar a
ainisiú leis an inchinn go n-éireochadh leis an díoghaltas
a bhí canta sa targaireacht a bhaint amach.

Le sin 'tchí sé bantracht Chonnacht ar cnoc os a chionn
agus iad ag féachaint ar an dá shluagh.  D'éaluigh sé suas
ina measg gur iarr ortha Conchubhar a bhréagadh chuca go
mbreathnuigheadh siad a dheilbh agus a dhéanamh, a chruth agus
a sgéimh.  Níorbh' fhada go bhfaca Cead Conchubhar ag
tarraingt de chéimeanna malla ríoghdha ar an bhantracht.
Siud de léim ina sheasamh é imeasg na mban agus inchinn
<L 37>
Mheis Geaghra ina chrann-tábhaill aige.  Phill Conchubhar ar
a fheiceáil dó, ach sgaoil Cead leis gur fhág an liathróid
i bhfolach ina chloigeann.  Thuit Conchubhar agus siud na
hUltaigh ag rith 'un tárrthála.

Tháinig an táithliaigh gur bhreathnuigh an meall a bhí
greamuighthe i gcloigeann an ríogh.  "Má bhaintear an
chloch sin as a cheann," ar seisean, "gheobhaidh an rí bás;
agus má fhágtar ann í, is smál ar an rígh í."  "Is fearr
linn," arsa cách, "smál a bheith ar an rígh 'ná é bás a
fhagháil."

Leigheas an táithliaigh é agus chomhairligh dó an saoghal
a ghlacadh go réidh.  Gan saothar ná strais a chur air fhéin
agus gan fearg a ghlacadh agus gan dul ar each.  Dá
dtigeadh fearg air, nó dá gcuireadh sé saothar air fhéin,
nó dá dtéigheadh sé ar each, go léimfeadh an chloch as a
cheann agus go bhfuigheadh sé bás.

Lean sé den chomhairle ar feadh blianta, agus, aindeoin
go raibh an meall i dtólamh ina chloigeann, bhí an tsláinte
ar fheabhas aige.

Bhí sé mar sin go dtí an lá a céasadh Críost.  Tháinig
dorchadas ar neamh agus ar talamh.  Tháinig urdhubhadh ar
an ghréin agus comharthaí iongantacha neamh-ghnáthacha sa
spéir.  D'fhiafruigh an rí de Bhacra draoi goidé an fáth
a dtáinig an caochlódh neamh-ghnáthach sin ar reanna neimhe
agus talaimh.  "Íosa Críost, Mac Dé Bhí, atá dá chéasadh
ag na hIúdaigh," arsa'n draoi.  "Agus goidé an choir atá
déanta Aige?" arsa Conchubhar.  "Níl coir dá laighead
déanta Aige," arsa'n draoi.  "Táthar dá chéasadh san
éagcóraigh mar sin de," arsa Conchubar.  "Tá," arsa'n
draoi.

Le sin tháinig racht feirge ar Chonchubhar, rug sé ar a
chlaidheamh agus amach leis go Coill Lámhraidhe, a bhí os
comhair a dhúin amach, gur thoisigh a bhaint na gcrann.  "Dá
mbéinn-se sa láthair, is amhlaidh sin a leagfainn náimhde
an neamhchorthaigh," ar seisean.  Mhéaduigh ar an fheirg aige
<L 38>
gur léim an meall as a cheann.  Tháinig cuid dá inchinn ar
a lorg gur thuit sé marbh ar an láthair sin.

SEADANTA MAC SUALTAIMH

I nDún Dealgan i Maigh Mhuirtheimhne a tógadh Seadanta
mac Sualtaimh.  Ba le n-a athair an machaire mín méath
ó sin go Bóinn.

Ag éirghe aníos do Sheadanta chuala sé cuid de lucht
an teaghlaigh ag caint ar Eamhain Mhacha agus ar na gasraidh
a bhí ag dearbhráthair a mháthara, ag Conchubhar mac Neasa,
ann.  I gcionn a sheacht mblian d'iarr sé cead ar a mháthair
dul go hEamhain go bhfeiceadh sé na gasraidh.  Dubhairt
sise go raibh bealach achrannach eadar é agus Eamhain agus
gurbh' fhearr dó fanacht go mbéadh comóradh de laochraidh
Uladh leis.  Dubhairt seisean gurbh' fhada leis fanacht go
dtí sin.

Fuair sé amach cé'n bealach a raibh Eamhain, rug ar a
sgéith slisean, ar a shleighín, ar a lorgaid, agus ar a
liathróid agus siud trasna Shliabh Fuaid é ag tarraingt
ar dhún Chonchubhair.  Ar an bhealach dó chaitheadh sé a shleighín
roimhe, ritheadh, agus bheireadh ar ghreim bairr air sul
a mbuaileadh a bhun an talamh.

Isteach imeasg na ngasúr a bhí amuigh ar an fhaithche os
comhair an dúin leis gan é fhéin a chur ar a gcoimirce.
Ba hé an nós a bhí ann nach dtéigheadh aonduine isteach
i bpáirc na gcluichí chuca go gcuireadh sé é fhéin ar a
gcoimirce.  Ach ní raibh a fhios sin aige-san.

Bhí céad go leith gasúr ag Conchubhar mac Neasa an
uair sin ag foghluim cleasa lútha agus gaisgidheachta.
Bhí siad sin go léir i gcionn a gcuid cleas ar theacht don
choimhthigheach ina measg.  D'ionnsuigh siad ar an bhomaite é.
Ba mhaith an mhaise dó-san é: chuir sé an tóir ar an
chéad go leith acu.  Tharla go raibh Conchubhar agus Fearghus
<L 39>
mac Róigh ag imirt fhithchille san am, agus siud de léim
thar bhord na fithchille cuid acu ag teicheadh.  Léim
Seadanta ina ndiaidh.  Rug Conchubhar ar righidh air agus é
ag dul thar an bhord.

Níor aithin Conchubhar an gasúr.  Chuir sé ceist air
cé'rbh' é fhéin.  D'innis seisean dó gurbh' é Seadanta
mac Sualtaimh é, agus mac de Dheichtine, de dheirbhshiúir
an ríogh.

"Cad chuige duit bheith ar thóir na n-ógánach?" arsa
Conchubhar.

"Mar d'ionnsuigh an t-iomlán acu mé gur chaith a
gcéad go leith sleighín liom.  Cheap mé iad in mo sgéith
slisean.  Annsin chaith siad a gcéad go leith liathróid
liom.  Rug mé ar gach liathróid díobh in m'ucht.  Chaith siad
a gcéad go leith lorgaid liom, ach léim mé ar leath-taoibh
go dtug ualach díobh ar mo dhruim.  Níorbh' í sin an fháilte
a raibh mé ag súil léithe annseo."

"Badh cheart duit thú fhéin a chur ar choimirce na n-ógánach
ar theacht duit," arsa Conchubhar.

"Ní raibh a fhios agam go raibh a leithéid riachtanach,"
arsa Seadanta, "ach cuirim mé fhéin ar a gcoimirce in
do láthair-se anois."

"Maith go leor," arsa Conchubhar.  "Glacaim do
choimirce ortha."

Níor luaithe sin socair 'ná Seadanta ina rith ar fud
an toighe ar thóir na n-ógánach arís.

"Cad chuige duit 'gha dhéanamh sin anois?" arsa
Conchubhar.

"Go gcuire siad-san iad fhéin ar mo choimirce-sa,"
arsa Seadanta.

"Cuirim-sa iad ar do choimirce," arsa Conchubhar.

Amach 'un na páirce leo go léir annsin, agus innistear
fa chuid de na cluichí a bhíodh acu ann.

Bhí cluiche acu ar ar tugadh "áin phuill."  Cur liathróide
<L 40>
i bpoll a bhí sa chluiche sin.  Bhíodh duine ar bhéal an phuill
leis an liathróid a cheapadh nuair a bhuailtí í, ionnas nárbh'
fhurus a cur isteach.

Chuaidh Seadanta a dh'imirt an chluiche sin leis an chéad
go leith ógánach.  Chuaidh siad-san a chosnamh an phuill, ach
aindeoin go raibh céad go leith acu ann, líon sé an poll
dá liathróidí ortha.

Chuaidh seisean ar an pholl annsin agus chuaidh an céad go
leith acu-san amach a bhualadh a gcuid liathróid agus níor
leig seisean oiread agus liathróid amháin isteach sa pholl.

Bhíodh an bhuaidh aige ortha mar a gcéadna in gach cleas
agus cluiche eile dá mbíodh acu.  Nuair a bhíodh siad ag
coraidheacht, leagadh sé gach duine den chéad go leith
acu-san agus ní thiocfadh le hoiread díobh-san teacht ina
thimcheall-san agus bhainfeadh leagan as.

CÚ CHULAINN

Bhí nós i gCúigeadh Uladh i n-aimsir Chonchubhair mhic Neasa
go dtugadh an rí féasta dá mhaithe is dá mhór-uaisle gach
ráithe agus go dtugadh gach duine díobh-san féasta uaidh
gach bliain.

Thug Culann gabha cuireadh ar féasta do Chonchubhar is
do chuid d'uaisle Uladh.  Dubhairt Culann le Conchubhar
gan sluagh mór a thabhairt leis ionns' air mar nach raibh
gléas ro-mhaith air le riar ar mhórán.

Ar theacht don rígh agus don bheagán de na huaisle a
fuair cuireadh uaidh d'fhiafruigh Culann an raibh siad go
léir istoigh.  Dubhairt Conchubhar go raibh.  Rinne sé
dearmad go dtug sé cead do Sheadanta teacht ina ndiaidh.

"Má tá gach duine istoigh, sgaoiltear an cú," arsa
Culann.

An cú a luaidh Culann, bhíodh sí ag coimheád na háite
<L 41>
agus na hairnéise dó.  Bhíodh trí slabhraidh uirthi agus
triúr fear i gcionn gach slabhraidh díobh.

Leigeadh cead a cinn leis an choin.  Níorbh' fhada ina
dhiaidh sin go bhfacas Seadanta ag tarraingt ar an dún.
Siud an cú sgaoilte dá ionnsuighe.

Shíl gach duine sa dún a bhí ag féachaint amach go
muirbhfidhe mac dheirbhshiúr an ríogh sul a dtiocfadh le
haonduine dul 'un tárrthála air.  Ar theacht don choin
fa léim de Sheadanta rug sé greim sgornaighe agus greim
chúl muineáil uirthi gur bhuail a cloigeann i n-éadan chairthe
cloiche gur steall an inchinn aisti.

Deir leagan eile den tsean-sgéal gur le n-a liathróid
a mharbh sé í.  Go raibh sé ag iomáin na liathróide agus é
ag déanamh ar an dún.  Go dtáinig an cú ina rith chuige
agus a craos fosgailte.  Gur bhuail seisean a liathróid
gur chuir síos ina sgornaigh í agus amach thríd a bolg gur
thuit sí marbh.

Bhí lúthgháir ar Chonchubhar agus ar a mhuintir go dtáinig
an gasúr slán, ach bhí a mhilleadh sin ar Chulann cionnus
a chú a bheith marbh.  Thoisigh sé a mhairgnigh agus a thuar agus
a thargaireacht fá'n sgrios a thiocfadh air nuair nach raibh
an coimheádaidhe fa n-a dhún a choinneochadh lucht braide
agus foghla i bhfad amach óna chuid eallaigh.

Ar chluinstin na mairgnighe agus na cúise a bhí léithe
do Sheadanta dubhairt sé le Culann go ndéanfadh seisean
ionad na con dó go bhfaghadh sé coileán den chuaine chéadna
a thógfadh seisean dó.  Dubhairt sé go gcoimheádóchadh
sé Magh Muirtheimhne ar dhóigh nach dtabhairfidhe ainmhidhe
cheathar-chosach as gan cead dó-san go mbéadh an coileán
sin ion-ghníomha.

"Cú Chulainn is ainm duit feasta,"arsa Cathbhadh draoi.

"Is maith liom an t-ainm a bhéas orm," arsa Seadanta.

Lean an t-ainm de a bhaist Cathbhadh air agus rinneadh
dearmad den chéad-ainm a bhí air.

<L 42>
Fleadh Bhricreann

RINNE Bricriu féasta do Chonchubhar agus d'uaisle
na Craobhruaidhe.  Sul a dtug sé cuireadh dóibh
rinne sé teach i nDún Rudhraighe, an áit a
gcomhnuigheadh sé.  Ar dhéanamh na Craobhruaidhe a bhí an
teach sin.  Bhí naoi seomraí ann agus é deich dtroighthe
fichead ar airde.  Chumhduigh sé na ballaí le humha agus
le duilleoga óir.  Rinne sé suidheachán galánta do
Chonchubhar i gcionn an toighe agus, os a choinne sin amach,
dhá shuidheachán déag do na huaisle ba mhó céim ar churaidh
na Craobhruaidhe.

Rinne sé grianán dó fhéin ar an taoibh amuigh a bhí comh
hard le suidheachán Chonchubhair ar an taoibh istoigh.  Bhí
fuinneog ar an ghrianán sin ar dhóigh go bhfeicfeadh duine
gach rud dá mbíodh ar siubhal sa teach.  Bhí baramhail aige
nach leigfidhe dó fhéin fanacht istoigh, oir bhí sé de cháil
air nach dtiocfadh leis bheith imeasg fear gan bruighean
a chur ar bun eatortha, agus ar eagla na heagla shocruigh
sé gach ní ar dhóigh nach mbéadh aithreachas air nár éirigh
leis a mhian a shásamh le linn uaisle na Craobhruaidhe a
bheith ar féasta aige.

Tháinig sé go hEamhain a thabhairt an churtha.  Dubhairt
Conchubhar go rachadh sé ann, dá mbadh mhian le hUltaigh
dul ann.  Dubhairt Fearghus mac Róigh nach rachadh seisean
ann, "oir ba mhó ar marbh 'ná ar mbeo leis an bhruighin
a chuirfeadh Bricriu ar bun eadrainn le linn an fhéasta."
Bhí na huaisle eile ar aon-fhocal le Fearghus.

"Mura dtige sibh, is daoibh is measa," arsa Bricriu.

"Cad chuige sin?" arsa Conchubhar.

"Mura dtige sibh,"arsa Bricriu, "cuirfidh mé na
laoich i n-adharca a chéile go ndéana siad ármhach ar a
chéile.  Cuirfidh mé eadar an mac agus an t-athair go
marbha siad a chéile.  Cuirfidh mé eadar an mháthair agus
<L 43>
an inghean.  Cuirfidh mé bruighean ar bun eadar bantracht
Uladh go stróca siad an ghruag as an cheann ag a chéile."

Ar a chluinstin sin dóibh mheas Fearghus agus na huaisle
gurbh' fhearr dóibh dul ar an fhéasta.  Chuaidh siad i gcionn
comhairle agus shocruigh siad ar bhannaí a iarraidh ar
Bhricrinn agus ar ochtar fear claidheamh a chur ina ngárda
air, agus é an teach a fhágáil comh luath is bhéadh an biadh
ar bord.  Ghlac Bricriu leis an tsocrú sin.

D'imthigh Conchubhar agus uaisle na Craobhruaidhe gur
bhain siad teach Bhricreann amach.  Níor luaithe istoigh
iad 'ná Bricriu ag meabhrú goidé mar chuirfeadh sé
bruighean ar bun eadar na laochraidh.  Siud anonn chuig
Laoghaire Buadhach é.

"Fáilte romhat, a Laoghaire Bhuadhaigh," ar seisean.

"A ghaisgidhigh uasail a bhuaidh riamh in gach cath, cad
chuige nach mbéadh curadh-mhír mo fhleidhe-sa agat-sa?"

"Is agam a bhéas sí, má's toil liom," arsa Laoghaire.

"Agus béidh ceannas agat ar laochraidh Éireann
uaim-se, má ghlacann tú mo chomhairle,"arsa Bricriu.

"Glacfad," arsa Laoghaire.

Thoisigh Bricriu annsin a mholadh na curadh-mhíre agus
a fhaisnéis do Laoghaire an méid torc sheacht mblian agus
tarbh sheacht mblian agus bairghean cruithneachta a cuireadh
innti go dtí nár fhág sé fuidheall molta uirthi.  Ghríosuigh
sé Laoghaire annsin le plámás fa n-a ghaisgeamhlacht gur
mheas seisean nach raibh an dara laoch i nÉirinn a bhí ion-
churtha leis fhéin.  "Nuair a bhéas an féasta réidh," arsa
Bricriu, "éirigheadh d'ara agus tugtar dó an churadh-mhír."

Bhí an méid sin socair ag Bricrinn agus isé a bhí sásta.
Ach ní raibh ann ach tús.  Siud anonn chuig Conall Cearnach
leis.  Dá mhéad dá dtug sé de phlámás agus de mholadh
do Laoghaire Bhuadhach, ba mhó go mór an plámás agus an
moladh a thug sé do Chonall Chearnach gur ghríosuigh sé
Conall leis an churadh-mhír a iarraidh nuair a bhéadh an
féasta réidh.

<L 44>
Chuig Chúchulainn le Bricrinn annsin.  Níor dhadamh a
dtug sé de phlámás is de mholadh don bheirt eile le taoibh
an phlámáis agus an mholta a thug sé do Chúchulainn gur
ghríosuigh sé eisean mar ghríosuigh Laoghaire agus Conall.

Nuair a bhí an féasta réidh, tugadh ar Bhricrinn agus ar
a theaghlach imtheacht as an toigh.  Amach 'un an ghrianáin
leo.  Labhair Bricriu agus é ag dul amach:  "Ní curadh-
mhír toighe amadáin curadh-mhír mo thoighe-sa.  Cibé laoch
is fearr libh de laoich Uladh tugaidh dó í."

Shuidh na fir 'un buird.  D'éirigh rannairí a roinnt an
bhídh.  Siud ina sheasamh ara Laoghaire Bhuadhaigh a dh'iarraidh
na curadh mhíre do Laoghaire.  Siud de léim ina sheasamh
ara Chonaill Chearnaigh dá hiarraidh do Chonall.  D'éirigh
Laogh mac Rianghabhra, ara Chúchulainn, gur iarr í do
Chúchulainn.  Ba hannsin a bhí an gleo agus an callán!
D'ionnsuigh Laoghaire agus Conall agus Cúchulainn a chéile,
agus tháinig mire chatha ar a raibh istoigh ar dhóigh go raibh
a chuma air go mbéadh ár agus marbhthach ann.  Ar fheiceáil
an tsuidhimh a bhí ar na gnaithe do Sheancha mac Oiliolla
d'iarr sé ar Chonchubhar eadaraisgín a dhéanamh.

Chuaidh Conchubhar agus Fearghus eadar na trodaidhthe.
Stad siad-san ar an bhomaite.

"Déantar mo chomhairle-sa," arsa Seancha.  "Roinntear
an churadh-mhír ar an tsluagh agus fágtar breith na cúise ag
Oilioll agus ag Meidhbh."

Bhí cách sásta le sin.  Shuidh siad 'un buird agus d'ith
siad agus d'ól siad agus bhí gach duine subhach sona.

Chonaic Bricriu agus é ina ghrianán an bhruighean ar
bun sa toigh agus an tsíothcháin dá déanamh.  Isé nach raibh
sásta gur socruigheadh an sgéal mar rinneadh.  Smaointigh
sé ar throid a chur ar bun eadar na mná.  Mar bhéadh an
t-ádh air 'tchí sé bean Laoghaire Bhuadhaigh agus caogad
ban léithe ag teacht amach as an teach.  Síos roimpi le
Bricrinn.  Mhol sé a cruth agus a sgéimh agus a cineál,
agus dubhairt gurbh' í badh chóir bheith ina bainríoghain ar
<L 45>
bhantracht Uladh.  "Má's tú bhéas ar tús ag dul 'un an
toighe anocht," ar seisean, "is leat bainríoghnacht
bhantracht Uladh go deo. 
"
D'imthigh bean Laoghaire agus trí iomaire in gach coiscéim
léithe ag tarraingt ar an toigh.

Le sin casadh bean Chonaill Chearnaigh ar Bhricrinn.  Ba
mhó de mholadh a thug sé dí-se 'ná mar thug do mhnaoi
laoghaire fhéin.  Chuir sé ise ina rith ag tarraingt ar an
toigh fosta.

Casadh Éimhear, bean Chúchulainn, air.  Thug sé ard-mholadh
dí-se gur chuir í ar theann a díchill ag tarraingt ar an
toigh.

Bhí na fir istoigh agus chuala siad an trup agus an
tormán amuigh.  Shíl siad gur námhaid a bhí chuca.  Rug
siad ar a n-airm agus rinne réidh le haghaidh na troda.
Seancha an chéad-duine a thuig an sgéal.  Thuig sé gurbh'
é Bricriu a bhí ag iarraidh na mná a chur i n-adharca a chéile.
D'iarr sé ar na fir na doirse a dhrod 'ná gur mhó a bhéadh
marbh 'ná beo acu, dá leigtí an bhantracht isteach.

Druideadh na doirse ar an bhomaite.  Is ar éigin a bhí
siad druidte nuair a shroich Éimhear doras acu.  Sgairt
sí leis an doirseoir fosgladh.  Shroich bean Chonaill
Chearnaigh doras.  Sgairt sí leis an doirseoir fosgladh.
Shroich bean Laoghaire Bhuadhaigh doras.  Sgairt sí leis an
doirseoir fosgladh.

D'éirigh Laoghaire agus Conall agus Cúchulainn, gach
duine acu a fhosgladh an dorais dá mhnaoi fhéin.  Ach sul
ar leigeadh aon-bhean isteach bhí briathar-chath ag na mná
amuigh.  Annsin bhris Laoghaire agus Conall cleith fa n-a
n-airde fhéin i dtaoibh an toighe, gach duine acu a leigean
a mhná fhéin isteach.  Isér'd a rinne Cúchulainn breith ar
thaoibh an toighe gur thóg é gur léir réalta nimhe.  Chuaidh
an taobh eile seacht dtroighthe i dtalamh.  Tháinig Éimhear
agus a caogad ban isteach faoi'n taobh-bhalla a tógadh.

Leis an chrathadh a baineadh as an teach leagadh grianán
<L 46>
Bhricreann gur caitheadh é fhéin agus a bhean ar an charn
aoiligh imeasg na conairte.  Ar éirghe dó thug sé fa deara
an teach ar fiar agus isteach leis.  Níor aithin aonduine
dá raibh istoigh é ar mhéad is bhí de shalachar air.  D'aithin
siad é ar a ghlór comh luath agus a thoisigh sé a chaint.

Thoisigh an mhairgneach aige fá'n stáid a bhí ar a thoigh.
Dubhairt sé gur gheis dóibh ithe nó ól nó codladh ann go
bhfágadh siad é mar fuair siad é.

D'éirigh na fir a chur an toighe ina shuidhe díreach, ach
d'aindeoin a ndíchill níor éirigh leo bogadh a bhaint as.
Mhol Seancha dóibh a iarraidh ar Chúchulainn a chur ar ais
mar bhí sé.

D'iarr.  Rug seisean ar an taobh-bhalla; ach má rug,
theip air bogadh a bhaint as an toigh.  Tháinig an riastradh
air go raibh deor fhola fa gach ribe gruaige a bhí ar a
cheann agus gur súghadh an folt ina chloigeann.  Shín sé é
fhéin go rachadh cos fir eadar gach asna dá chuid.  Thóg sé
an teach gur chuir ina shuidhe mar a bhí sé ar tús é.

Ar maidin lá ar n-a bhárach d'imthigh an triúr a bhí i
n-imreasan fá'n churadh-mhír go Cruachain ionns' ar Oilioll
agus Mheidhbh.  Níor éirigh leo-san réidhteach a dhéanamh
eatortha agus chuir siad chuig Cú Raoi mac Dáire iad le
súil go n-éireochadh leis-sean an sgéal a shocrú.

Ní raibh Cú Raoi sa bhaile, ach bhí a fhios aige go raibh
siad ag teacht agus d'fhág sé sgéala ag a mhnaoi dá rádh
leo an dún a choimheád, gach fear díobh ar a sheal.

Laoghaire Buadhach a ba sine, agus chuaidh seisean a
choimheád an dúin an chéad-oidhche.  Níorbh' fhada a bhí sé
ann go bhfaca sé an fathach mór ag tarraingt air.  Cuiridh
an fathach a chrág isteach go rug sé ar Laoghaire gur thóg é
agus gur fhág taobh amuigh den dún é.

Tháinig seal Chonaill Chearnaigh an dara hoidhche.  Tharla
dó mar tharla do Laoghaire.  Rug an fathach air gur fhá
taobh amuigh den dún é.

Chuaidh Cúchulainn a dhéanamh faire agus coimheáda a
<L 47>
tríomhadh hoidhche.  Níorbh' fhada sa dún é go dtáinig fir
a sgrios agus a losgadh na háite, ach sul ar éirigh leo
dadamh a dhéanamh bhí an ceann díobh ag Cúchulainn.

Luigh sé a dhéanamh a sgíste i ndiaidh na troda, ach is
ar éigin a bhí sé sínte go bhfaca sé an ollphéist chuige ón
fhairrge isteach agus a craos fosgailte réidh le n-a
shlugadh.  D'éirigh sé de léim san aer agus a chlaidheamh
ina láimh go dtáinig sé anuas ar mhullach na péiste agus
go ndearna sé mion phíosa dí.

Nuair a bhí an phéist marbh aige, bhí sé tuirseach traochta
agus fonn sgíste agus codlata air.  Ní fhuair sé caoi ar
an fhonn sin a shásamh, oir níorbh' fhada go bhfaca sé chuige
an fathach.  Tarraingidh an fathach crann as an talamh agus
caithidh ar Chúchulainn é.  Tógaidh seisean a sgiath gur cheap
an crann.  Cuiridh an fathach a chrág isteach le breith ar an
fhear a bhí sa dún.  Le sin d'éirigh Cúchulainn de léim san
aer gur bhain an ceann den fhathach le haon-bhuille.

Mheas sé gurab é an rud a rinne Laoghaire agus Conall
léim a ghearradh amach as an dún.  Dar leis go mbéadh
seisean ion-churtha leo-san.  Thug sé iarraidh ar dhul de
léim thar bhallaí an dúin amach.  Theip air.  Thug sé iarraidh
eile.  Theip air.  Ach i ndeireadh na dála chuir sé saothar
air fhéin gur éirigh leis dul glan amach thar na ballaí.

Tháinig an triúr go hEamhain agus ní ghéillfeadh Laoghaire
ná Conall gur do Chúchulainn a ba cheart an churadh-mhír a
thabhairt.  Bhí an sgéal gan réidhteach mar bhí ó thús.

Tamall ina dhiaidh sin tharla go raibh curaidh na Craobh-
ruaidhe i nEamhain agus tig an gaisgidheach chuca isteach
agus tuagh ina láimh leis.  Aníos leis gur bheannuigh do
Chonchubhar.

"Gaisgidheach mé," ar seisean, "atá ag siubhal an
domhain ag iarraidh comhraic.  Chuala mé trácht ar churaidh
na Craobhruaidhe agus tháinig mé chugaibh go bhfeicinn an
bhfuighinn aonduine in bhar measg a ghéanfadh comhrac aoinfhir
liom.  Leigfead do mo chéile comhraic an ceann a bhaint
<L 48>
díom-sa an chéad-lá agus tiocfad-sa lá ar n-a bhárach go
mbainead a cheann de-san. 
"
Chuaidh fear amach go mbaineadh sé a cheann den ghaisgidh-
each.  Shín seisean an tuagh don laoch agus chuir a cheann
ar cheap adhmaid a bhí ar iomchur leis.  Tharraing an laoch
buille den tuaigh sa mhuineál air agus sgar an ceann den
cholainn.  D'éirigh an cholann, thóg an ceann ar a brollach,
rug ar an tuaigh agus ar an cheap, agus d'imthigh amach i
loch a bhí i n-aice na háite.

Phill an gaisgidheach lá ar n-a bhárach mar dubhairt sé, ach
ní raibh an fear a bhain an ceann de le feiceáil thall ná i
bhfos.  Nuair nach raibh, d'éirigh leis an ghaisgidheach Laoghaire
Buadhach a bhréagadh amach a bhaint an chinn de.  Ar sgaramh-
aint an chinn den cholainn tharla mar tharla an lá roimhe
ré.  Agus ar theacht dó, lá ar n-a bhárach, a bhaint an chinn
de Laoghaire ní raibh laoghaire le fagháil.

Chuaidh Conall Cearnach amach gur bhain sé an ceann den
ghaisgidheach.  Thóg an cholann an ceann ar a brollach agus
chuaidh sa loch mar chuaidh an dá lá roimhe sin.  Nuair a
tháinig an gaisgidheach lá ar n-a bhárach, bhí Conall ar iarraidh.

Tháinig seal Chúchulainn.  Chuaidh seisean amach gur bhain
an ceann den ghaisgidheach.  D'éirigh an cholann agus rinne
an rud céadna a rinne na laethe roimhe sin.  Ar philleadh
don ghaisgidheach lá ar n-a bhárach bhí Cúchulainn annsin ag
feitheamh leis.

"Gabh annseo, a Chúchulainn," ar seisean, "go mbaine
mé an ceann díot."

Chuaidh Cúchulainn amach gur chuir a cheann ar an cheap.
Shín sé a mhuineál.  Tógaidh an gaisgidheach an tuagh go
dtáinig anuas le buille beag éadtrom de chúl na tuaighe
ar mhuineál Chúchulainn.

"Éirigh, a Chúchulainn," ar seisean.  "Is tú ríogh-ghaisgidh-
each na hÉireann.  Mise Cú Raoi mac Dáire a tháinig a
sheasamh cirt duit fá'n churadh-mhír."

<L 49>
B'amhlaidh sin a socruigheadh an t-imreasan a thóg Bricriu
eadar Laoghaire Buadhach agus Conall Cearnach agus
Cúchulainn fá'n churadh-mhír.

CLANN UISNIGH

LÁ dá ndeachaidh Conchubhar mac Neasa ar fleidh agus
féasta go teach Fheidhlimidh mhic Daill, sgéalaighe
Chonchubhair, rug bean Fheidhlimidh inghean áluinn.
Rinne Cathbhadh draoi, a bhí ar an fhéasta, targaireacht go
dtiocfadh trioblóid agus dochar mór ar Chúigeadh Uladh
de bharr na girrsighe a tháinig ar an tsaoghal i dtoigh
Fheidhlimidh an lá sin.

Ar a chluinstin sin do na huaisle a bhí sa láthair isér'd
badh mhian leo a marbhadh ar an bhomaite.  Chuaidh an rí ina
n-aghaidh agus dubhairt go gcuirfeadh seisean i lios ar
leith í agus oide agus buime a bhéarfadh aire agus oileamhaint
dí aici, agus nuair a bhéadh sí ion-phósta go mbéadh sí ina
haon-mhnaoi aige fhéin.

Bhaist Cathbhadh Deirdre uirthi.  Chuir Conchubhar i lios
ar leith í, agus ní raibh cead ag aonduine dul dá cóir ach
a hoide agus a buime agus ban-cháinteach Chonchubhair ar ar
tugadh Leabharcham.  D'fhás agus mhéaduigh sí go raibh sí
ion-phósta.

Tharla gur mharbh a hoide gamhain lá sneachta le béile bídh
a ullmhú do Dheirdre, agus thuit cuid d'fhuil an ghamhna ar
an tsneachta.  Tháinig fiach dubh a dh'ól na fola agus chonaic
sise é agus í ag amharc amach.

"A Leabharcham," ar sise, "is mairg gan fear agam
ar a bhfuil na trí datha sin atchím, mar atá dath an fhéich
ar a chuid gruaige, dath na fola ar a ghruaidh, agus dath
an tsneachta ar a chneas."

"Maise, tá a leithéid sin d'fhear ar a dtugtar Naoise
mac Uisnigh i gcúirt Chonchubhair," arsa Leabharcham.

<L 50>
D'agair Deirdre Leabharcham fa n-a chur 'un cainte
léithe.

Tháinig Naoise os íseal un comhráidh le Deirdre, agus
ar a fheiceáil dí-se thug sí gean agus grádh dó, agus
dubhairt nach mbéadh sonas ná séan uirthi choidhche go mbéadh
ina mnaoi aige.  Níor mhaith leis-sean a pósadh, oir bhí a
fhios aige go mbéadh an fhearg ar Chonchubhar, dá n-imthigheadh
sé le Deirdre.

Ar a fheiceáil do Dheirdre nár mhian leis a glacadh
mar chéile mar gheall ar an eagla a bhí air roimh Chonchubhar
chuir sí geasa air éalódh léithe, agus ní raibh teacht as
aige ach imtheacht léithe go hAlbain.  Chuaidh Ainle agus
Ardán, beirt dhearbhráithreach Naoise, agus trí chéad
laoch i n-éinfheacht leo go hAlbain.  Fuair siad comhnuidhe
agus seirbhís i n-arm rí na hAlban agus bhí siad ar a sáimhín
sogha go gcuala an rí iomrádh ar sgéimh Dheirdre.  Dubhairt
sé gur mhaith leis ina mnaoi aige fhéin í.  Thóg sin bruighean
eadar Clann Uisnigh agus muintear an ríogh, ach ba treise
le muintir an ríogh i ndeireadh na dála, agus b'éigean do
Chlainn Uisnigh teicheadh go raibh siad ar oileán mara.

I gcionn tamaill tháinig an sgéala go Cúigeadh Uladh go
raibh Clann Uisnigh ar a seachnadh ar oileán mara i nAlbain.
Ar a chluinstin do na huaisle dubhairt siad le Conchubhar
gur mhór an truaighe iad a bheith ar deoraidheacht mar gheall
ar mhnaoi, agus gur chóir sgéala a chur fa n-a gcoinne agus
a dtabhairt un a' bhaile.

Ar impidhe na n-uasal thoiligh Conchubhar ar- theachtaire a
chur go hAlbain dá iarraidh ar Chlainn Uisnigh teacht ar ais
go hÉirinn.  Ach bhí an t-olc ina chroidhe do Naoise i dtólamh
cionnus éalódh le Deirdre; agus cé gur thoiligh sé ar
chuireadh a chur air fhéin agus ar a dhearbhráithreacha, bhí sé
ag meabhrú feille ortha comh luath agus bhainfeadh siad
Eamhain amach.

Ar féasta a bhí i gcúirt an ríogh gan mhoill ina dhiaidh
sin labhair Conchubhar ar Chlainn Uisnigh agus dubhairt gur
<L 51>
mhór an easbhaidh ar a thoigh gan trí coinnle gaisgidh Gaedheal,
mar a bhí Naoise, Ainle, agus Ardán, a bheith ann.  Dubhairt
sé gur mhaith leis teachtaire a chur fa n-a ndéin, ach go
raibh geasa ar Naoise teacht le haon-teachtaire ach duine
de thriúr a bhí sa láthair, mar a bhí Conall Cearnach, Fearghus
mac Róigh, agus Cúchulainn.

Thug sé Conall i leath-taoibh go bhfuair amach uaidh go
ndéanfadh sé sgrios agus ár dá dtéigheadh sé fa n-a gcoinne
agus díoghbháil nó do ar i ndán dóibh ar theacht dóibh.  Níor
thaitin sin le Conchubhar.

Thug sé Cúchulainn i leath-taoibh, ach ba mheasa leis an
bhagairt a rinne Cúchulainn fá'n sgrios agus fá'n ár a
ghéanfadh sé, dá ndéantaoi feall ar Chlainn Uisnigh agus
eisean a dtabhairt ar ais go hEamhain Mhacha.

Thug sé Fearghus mac Róigh i leath-taoibh.  Dubhairt Fearghus
nach mbainfeadh sé le Conchubhar, ach go ndéanfadh sé biadh
míoltóg d'aonduine eile a leagfadh méar ar Chlainn Uisnigh
dá dtugadh seisean ar ais 'un a' bhaile iad.

Shocruigh sé ar Fhearghus a chur fa n-a gcoinne.

D'imthigh Fearghus ar béal maidne agus a bheirt mhac,
Iollann Fionn agus Buinne Borbruadh, leis, agus níor
stad agus níor chomhnuigh i n-aon-áit go raibh siad i nAlbain.
Ar theacht i dtír dóibh leig Fearghus trí sgread as.  Bhí
Naoise agus Deirdre ag imirt fhithchille san am.

"Cluinim sgread Éireannaigh," arsa Naoise.

"Ní sgread Éireannaigh ach sgread Albanaigh í," arsa
Deirdre, cé go raibh a fhios aici gurbh' í sgread Fhearghusa í.

Leig Fearghus an dara sgread.

"Sgread Éireannaigh gan amhras í," arsa Naoise.

"Ní headh, ach sgread Albanaigh," arsa Deirdre.

Leig Fearghus an tríomhadh sgread.

"Éirigh, a Ardáin," arsa Naoise, "agus téigh i
n-arraicís Fhearghusa. "

D'admhuigh Deirdre annsin go raibh a fhios aici fhéin
gurbh' é Fearghus a bhí ann ar an chéad-sgairt a leig sé,
<L 52>
ach nár mhaith léithe sin a admháil mar gheall ar aisling a
bhí aici an oidhche roimhe ré.  Go bhfaca sí san aisling trí
héanacha chuici as Éirinn agus trí bholgam meala ina mbéal
leo.  Gur fhág na héanacha an mhil ag Clainn Uisnigh agus
go dtug siad trí bholgam de chuid fola na bhfear sin leo.
Gurab é a thuig sí as sin go raibh Fearghus ag teacht chuca
le teachtaireacht shíothchána ó Chonchubhar, oir nár mhilse mil
'ná teachtaireacht shíothchána an fhealltóra.

Ar mhéad is bhí de lúthgháir ar Naoise roimh theacht Fhearghusa
níor ghéill sé don mheadaracht a bhain Deirdre as an aisling,
ach bhrosluigh sé Ardán 'un an phuirt i n-arraicís an Ultaigh.

Bhí fáilte mhór ag Clainn Uisnigh roimh Fhearghus agus a
bheirt mhac, agus is ortha a bhí an lúthgháir fa bheith ag dul
'un a' bhaile go hÉirinn.  Níorbh' amhlaidh sin do Dheirdre.
Bhíthear dhá thaidhbhreadh dí-se gur buaidhreadh agus brón a
bhí i ndán dóibh, dá bpilleadh siad.  Ní háthas a bhí uirthi-se
nuair a chonaic sí iad ag déanamh réidh le himtheacht.

D'fhág siad Alba, agus ar theacht i dtír i nÉirinn dóibh
chuaidh Bórach, duine uasal a raibh a dhún a chois na fairrge,
síos 'un an phuirt a thabhairt churtha un féasta d'Fhearghus.
Conchubhar a d'iarr air an féasta a ullmhú d'Fhearghus mar
bhí sé de gheasa ar Fhearghus gan féasta a dhiúltú, agus
bhí a fhios ag an rígh go gcuirfeadh sin moill ar mhac Róigh
agus go mbéadh caoi aige fhéin ar an fheall a imirt ar
Chlainn Uisnigh sul a sroicheadh Fearghus Eamhain Mhacha.

Bhí Fearghus i gcruadh-chás: bhí geallta aige Clann Uisnigh
a chur go hEamhain comh luath is thiocfadh siad i dtír, agus
níor mhian leis a gcur ann gan é fhéin a bheith leo.  Sa deireadh
shocruigh sé ar Iollann Fionn agus Buinne Borbruadh a
chur leo agus é fhéin fanacht agus an féasta a chaitheamh.

D'imthigh siad ag tarraingt ar Eamhain Mhacha, agus ar
an bhealach dóibh mhol Deirdre dóibh dul go Reachrainn go
mbéadh an féasta caithte ag Fearghus.  Go sábhlóchadh sin
Fearghus ar bhriseadh na geallamhna a bhí tugtha aige agus
gur bhuaine an saoghal dóibh-san é.

<L 53>
Ní éisteochadh na fir léithe, oir bhí muinighin acu asta
fhéin agus níor shamhail siad nach mbéadh ar a gcumas iad
fhéin a chosnamh, dá dtigeadh cruaidh ortha.

Ar aghaidh leo agus Deirdre ag déanamh tuair agus
targaireachta fá'n olc a bhí i ndán dóibh as na haislingeacha
a bhí ag teacht chuici ar an bhealach.  Mhol sí dóibh dul go
Dún Dealgan chuig Cúchulainn go dtigeadh Fearghus, ach ní
rachadh.  Ba treise an tréan-mhuinighin a bhí acu asta fhéin
'ná an tuar a bhí Deirdre a dhéanamh dóibh.

Ar theacht comhgarach d'Eamhain dóibh labhair Deirdre arís
leo agus dubhairt dá mbadh i dteach na Craobhruaidhe a
chuirfidhe iad gur chomhartha cinnte sin go raibh rún ag
Conchubhar feall a dhéanamh ortha.

Go teach na Craobhruaidhe a d'orduigh Conchubhar a gcur
ar theacht go hEamhain Mhacha dóibh.  Tugadh rogha gach bídh
agus togha gach dighe chuca, agus bhí siad go léir sona sásta
ach Deirdre amháin.

Badh mhaith le Conchubhar a fhios a bheith aige an raibh a
cruth agus a sgéimh ar Dheirdre mar bhí riamh, agus chuaidh
Leabharcham go teach na Craobhruaidhe a fhagháil na faisnéise
sin dó.  Tháinig sí ar ais le sgéala nach raibh a cruth ná
a sgéimh fhéin ar Dheirdre, oir bhí gean mór ag Leabharchaim
ar Dheirdre agus bhí a fhios aici gur olc a thiocfadh as dí,
dá gcluineadh Conchubhar go raibh sí ar mhná áilne an domhain.
Mhaoluigh an t-éad a bhí ar an rígh nuair a chuala sé nach
raibh an ghnaoi chéadna ar Dheirdre a bhí.

I gcionn tamaill smaointigh sé ar Dheirdre arís.  Samh-
luigheadh dó nár innis Leabharcham an fhírinne dó.  Chuir
sé giolla darbh' ainm Tréandorn a fhagháil fhaisnéise fa
sgéimh Dheirdre.

Bhí Naoise agus Deirdre ag imirt fhithchille ar theacht do
Thréandorn go teach na Craobhruaidhe.  Bhí na doirse go
léir dúnta agus níor fhéad sé amharc a fhagháil ar aonduine
a bhí istoigh ach ar fhuinneoig a bhí fosgailte.  Chonaic Deirdre
an aghaidh ag an fhuinneoig agus d'innis do Naoise é.  Rug
<L 54>
Naoise ar fhear fithchille gur bhain an tsúil leis as an fhear
a bhí ag an fhuinneoig.

Tháinig Tréandorn ar ais ar leath-shúil gur innis do
Chonchubhar nach raibh bean ar dhruim an domhain chláir ion-
churtha le Deirdre ar sgéimh.  Mhéaduigh sin ar éad an ríogh
agus d'orduigh sé dá chuid fear teach na Craobhruaidhe a
ionnsuighe.

Thoisigh an troid.  Rinne Buinne Borbruadh ár millteanach
ar mhuintir Chonchubhair sa chéad-ruathar, ach d'éirigh leis an
rígh a cheannach gur thréig sé Clann Uisnigh.  Níor thréig
Iollann Fionn iad, ach throid sé go calma.  Ghríosuigh
Conchubhar a mhac fhéin, Fiachra Fionn, 'un comhraic leis.
Sgiath an athara a bhí ag Fiachra; agus nuair a bhí mac an
ríogh dá 'chlaoidhe ag Iollann Fionn, sgread an sgiath.  Ghéim
trí tonna Éireann, mar atá Tonn Tuaighe, Tonn Rudhraighe,
agus Tonn Clíodhna, ag tabhairt freagartha ar an sgéith.
Geis a bhí ar sgéith Chonchubhair sgread nó géim a chur aisti
agus an fear a raibh sí ar iomchur leis i ngéibheann.

Chuala Conall Cearnach agus é i nDún Sobhairce géim
Thonn Tuaighe agus bhí a fhios aige go raibh cruadh-chás éighin-
teacht ar Chonchubhar agus gurbh' é a chumaoin dul 'un tárrthála
air.  Thug sé a aghaidh ar Eamhain Mhacha.  Ar rochtain na
háite dó fuair sé Fiachra Fionn dá chlaoidhe ag Iollann
Fionn.  Tig sé ar chúl Iollainn agus sáithidh claidheamh thríd
a chroidhe.  Níor thuig Conall gur ag cosnamh Chlann Uisnigh
a bhí Iollann.

Rinne Ardán agus Ainle agus Naoise troid mhór annsin
i n-éadan na n-Ultach a bhí ag ionnsuighe theach na Craobh-
ruaidhe.  Bhí a chuma air go mbuaidhfeadh Clann Uisnigh ar
mhuintir Chonchubhair.  D'fhág siad mórán acu ar lár 'sna
ruathair a rinne siad ortha.

Ar a fheiceáil dó mar bhí Clann Uisnigh ag cosnamh, chuaidh
Conchubhar chuig Cathbhadh draoi dá iarraidh air draoidheacht a
imirt ortha.  Gheall sé do Chathbhadh nach ndéanfadh seisean aon-
dochar dóibh.  Chreid Cathbhadh focal an ríogh agus chuaidh sé i
<L 55>
gcionn na draoidheachta.  Chuir sé loch timcheall Chlann
Uisnigh gurbh' éigean dóibh dul ar an tsnámh.  Níor leig an
eagla do na hUltaigh a n-ionnsuighe mar sin fhéin go bhfaca
siad iad dá gclaoidhe ag an uisge agus na hairm ag tuitim
as a lámha.  Ba hannsin a ghabh siad iad.

Tugadh Clann Uisnigh i láthair Chonchubhair.  D'iarr sé ar an
bhásuightheoir iad a mharbhadh.  Dubhairt seisean nach muirbh-
feadh.  Bhí Maine Lámhgharg, mac rí Fhionnlochlann, ag éis-
teacht agus dubhairt sé go gcuirfeadh seisean iad 'un báis.
Naoise a mharbh athair Mhaine, agus ba hí seo uair na faille
aige ledíoghaltas abhaint amach.  Le haon-bhuillede chlaidheamh
Naoise nach bhfágadh fuidheall béime bhain sé an ceann
d'Ardán, d'Ainle, agus de Naoise.

Bhí Deirdre ag gol is ag caoi agus ag smaointiú ar gach
lá aoibhinn a chaith sí i gcuideachta Naoise i nAlbain.  Leis
an tocht a bhí uirthi a leigean amach thoisigh an fhilidheacht
bhrónach aici.

Casadh Cúchulainn uirthi agus í i lár an bhuadhartha.  D'agair
sí coimrighe Chúchulainn.  Bhí cean mór aige-san ar Naoise
agus ghoill sé go croidhe air Deirdre a chluinstin 'gha
chaoineadh.

Cuireadh Clann Uisnigh san uaigh.  Thuit Deirdre síos ar
ucht Naoise agus fuair bás.

Chuir Cathbhadh draoi mallacht ar Eamhain Mhacha agus dubhairt
nach mbéadh aonduine de shliocht Chonchubhair ann go bráth.

TÁIN BHÓ CUAILNGE

BHÍ Guaire na Féile comh cráidhte sin ag na filidh
gur mhór an faoiseamh dó na geasa a chuir
a dhearbhráthair, Marbhán, ortha, mar atá, gan
comhnuidhe dhá oidhche a dhéanamh ar an bhaile chéadna go
<L 56>
bhfaghadh siad Táin Bhó Cuailnge nach raibh a iomlán de ghlan-
mheabhair ag aonduine acu.

Chuir Seanchán Toirpeist, a toghadh ina ard-ollamh ar
fhagháil bháis do Dhallán Forgaill, a mhac féin Muirghein agus
Eimhine ua Nineine a chuartú an sgéil.  Chuala sé gur tugadh
go Roinn na hEorpa é i n-éinfheacht leis an tsean-leabhar
ar ar tugadh an Cuilmeann.  Siar bealach Chonnacht a thug
siad-san a n-aghaidh.  Ar an bhealach dóibh tháinig siad go
huaigh Fhearghusa mhic Róigh.  D'fhan Muirghein ag an uaigh agus
d'imthigh Eimhine ar lorg theach biataigh.

Le linn an ama a raibh Eimhine amuigh chan Muirghein laoi
do leacht Fhearghusa amhail is dá mbadh é Fearghus fhéin a
bhí dá agallamh aige.  Le sin tháinig ceo trom ina thimcheall
a d'fholaigh é ar feadh thrí lá agus thaisbeáin Fearghus é fhéin
dó gur innis Táin Bhó Cuailnge ó thús go deireadh dó.

Leagan eile adeir gur chruinnigh Seanchán príomh-naoimh
na hÉireann, mar bhí Columcille, Caillin, Ciarán Chluain
mhac Nóis, Bréanainn Bhiorra, agus Bréanainn mac Finnlogha
go huaigh Fhearghusa gur throisg agus gur fhan ag guidhe ann
ar feadh thrí lá agus thrí n-oidhche go dtáinig Fearghus chuca
i gcionn an treas lae gur innis an sgéal dóibh agus gur
sgríobh Ciarán agus Caillin é.

AN SGÉAL

D'éirigh caint agus conspóid eadar Meadhbh, eadar
bainríoghain Chonnacht, agus a fear Ailioll fa mhéid an
tsaidhbhris a bhí ag gach duine acu.  Níorbh' fhéidir an sgéal a
réidhteach gur tugadh gach ball trioca dá raibh ag gach duine
díobh i láthair.  Gur tugadh 'un cinn gach ornáid óir agus airgid
dá raibh ag gach duine díobh.  Gur tugadh amach gach ball éadaigh
dá raibh ag gach duine díobh.  Gur tugadh a gcuid tréad
caorach chuca as gach cearn a raibh siad.  Gur tugadh a gcuid
eallaigh is each is groigh chuca mar a gcéadna.  Agus b'ionann
<L 57>
méid de gach cineál díobh sin a bhí ag gach duine acu, ach
amháin go raibh tarbh ar chuid eallaigh Ailiolla nach raibh a
shamhail imeasg chuid eallaigh Mheidhbhe.  Finnbheannach ainm
an tairbh, agus ba mhór an díombáidh le Meidhbh nach raibh
tarbh mar é aici fhéin.

D 'orduigh sí mac Roth a chur chuici.  Ar theacht dó-san
d'fhiafruigh Meadhbh de an raibh a fhios aige áit ar bith i
gcúig cúigidh na hÉireann a raibh tarbh a bhí ion-churtha le
Finnbheannach.  Dubhairt seisean go raibh a fhios aige áit a
raibh tarbh b'fhearr 'ná é.  Gurbh' fhearr go mór de tharbh an
Donn Cuailnge a bhí ag Dáire mac Fachtna i gCuailnge i
gCúigeadh Uladh.

"Imthigh," arsa Meadhbh, "ionns' ar Dháire mhac
Fachtna agus iarr iasacht an tairbh air go cionn bliana, agus
abair leis go bhfuighe sé leith-chéad bearach uaim-sa ar son
na hiasachta agus an Donn Cuailnge ar ais i gcionn na
bliana.  Rud eile, má bhíonn doicheall ar bith ar a mhuintir
fá'n tarbh a leigean leat, abair leis fhéin teacht leis agus
go bhfuighe sé cothrom a dhúithche fhéin den talamh is fearr i
Maigh Aoi, carbad agus seacht gcumhail fa thrí (.i. trí ba
agus trí fichid) mar aon le bioth-charadas uaim-sa."

Siud 'un siubhail mac Roth agus naonbhar de shluagh leis.
Bhain siad críoch Chuailnge amach i n-am trátha go dtug an
teachtaireacht do Dháire mhac Fachtna.

Bhí fáilte ag Dáire rompa agus thoiligh ar an tarbh a
thabhairt ar iasacht do Mheidhbh.  Chuir sé na teachtairí annsin
i seomra leo fhéin agus d'orduigh rogha agus togha gach
bídh agus dighe a thabhairt ionns' ortha.  D'ith siad agus d'ól
siad go raibh siad sáthach súgach.

Níorbh' fhada go raibh an deoch ag breith buaidhe ar an chéill
acu.  Labhair duine den naonbhar le n-a chomráduidhe:  "Is
fíor gur deagh-fhear fear an toighe seo.  Ba mhaith uaidh
rud a thabhairt dúinne, do naonbhar teachtairí, rud nach
n-éireochadh le ceithre holl-chúigidh Éireann a thabhairt
leo ar éigin as Cúigeadh Uladh."

<L 58>
Chuir an tríomhadh duine a ladar isteach sa chomhrádh:
"Murab é go dtug Dáire an tarbh uaidh dá dheoin, bhéarfaidhe
uaidh é dá aindeoin."

Ar an droch-uair do na teachtairí cé bhí ag teacht isteach
ar an bhomaite sin ach ard-fheadhmannach Dháire agus beirt
ghiollaí a raibh biadh agus deoch ar iomchur leo.  Chuala siad
focal maoidhte an Chonnachtaigh agus chuir sin ar an daoraigh
iad.  Chaith siad uatha an biadh agus an deoch i láthair na
dteachtairí gan oiread agus a rádh leo a gcaitheamh, agus
d'imthigh caol díreach chuig Dáire gur innis dó an mhasla
chainte tugadh dó ina thoigh fhéin.  Thug seisean grian agus
gealach agus déithe a shinsir nach bhfuigheadh siad an Donn
Cuailnge ar ais ná ar éigin.

Ar maidin lá ar n-a bhárach tháinig teachtairí Mheidhbhe i
láthair Dháire fa dhéin an tairbh.  Fuair siad freagra nach
raibh siad ag súil leis.  Dubhairt Dáire leo dá mbadh nós
dochar a dhéanamh do theachtairí nach leigfeadh sé uaidh le
n-a n-anam iad cionnus labhairt comh maoidhteach maslach is
rinne siad agus tarcuisne a thabhairt dó-san ina thoigh fhéin.
"Imthigidh," ar seisean, "agus bígidh buidheach cead
imtheachta a bheith agaibh."

D'imthigh siad, agus ar rochtain Ráth Cruachan dóibh
d'innis mac Roth toradh na teachtaireachta do Mheidhbh.
I n-ionad achmhusán a thabhairt don té chan na briathra
maoidhteacha i dtoigh Dháire 'sér'd adubhairt an bhainríoghain,
ó tharla nach dtug rí Chuailnge an tarbh uaidh dá dheoin, go
mbainfidhe de é dá aindeoin.

Chuir sí cruinniú láithreach ar a clainn mhac agus ar mhór-
sheisear mac Mághach agus ar a slóighte go léir.  Chuir sí
cuireadh ar Mhuimhnigh agus ar Laighnigh teacht ar an tslóghadh
a bhí dá bheartú aici i n-aghaidh Ultach.  Tháinig cúig chéad
déag Ultach faoi Fhearghus mhac Róigh a bhí ar deoraidheacht
i gConnachta ó marbhadh Clann Uisnigh chuici agus gheall dul
ar an tslóghadh léithe.

Tháinig na slóighte sin i gcionn a chéile i gCruachain.  Ghlac
<L 59>
Meadhbh comhairle le n-a draoi agus le n-a bean sídhe agus
ghluais annsin le n-a harm trasna na Sionainne ag Áth
Luain agus níor stad den triall go dtáinig go Ceanannas
na Midhe.  Bhí Ailioll agus a hinghean, Fionnabhair, i n-éin-
fheacht le Meidhbh.  Sháith an t-arm a gcampa i gCeanannas.

Ar theacht na hoidhche thug Meadhbh cuireadh 'un féasta do
na laoich ba mhó cáil.  Le linn an ama a bhfuair sí subhach
soilbhir iad d'éirigh agus chuaidh ina measg gur ghríosuigh
'un troda iad.  Annsin labhair sí go plámásach le gach
duine de na gaisgidhigh ba chalma agus gheall Fionnabhair
mar mhnaoi do gach duine ar leith díobh a ghan fhios don chuid
eile ach troid chalma chródha a dhéanamh i n-aghaidh Chúchulainn
ar a gcuala sí Fearghus mac Róigh ag trácht.

CEASNAIDHEAN ULADH

Bhí mallacht ar Eamhain Mhacha agus de thairbhe na mallachta
sin thigeadh tinneas i gcionn gach seachtmhadh bliain ar laochraidh
na Craobhruaidhe ar dhóigh nach bhfanadh brígh naoidheanáin i
n-aon duine díobh.  Ní raibh saor ar an mhallacht ach Cúchulainn.
Tharla go raibh gaisgidhigh na Craobhruaidhe go léir ach
Cúchulainn amháin ina luighe sa tinneas ar a dtugtar
Ceasnaidhean Uladh san am a raibh Meadhbh agus a slóighte i
gCeanannas na Midhe.  Ní raibh ach fear amháin ion-troda le
Cúigeadh Uladh a chosnamh ar a námhaid.  Ní raibh ach Cúchulainn
le Cúigeadh Chonchubhair a chosnamh ar cheithre holl-chúigidh
Éireann.

COMHRAC AOINFHIR

Nós a bhí ann san am, nuair a thigeadh arm ar ionnradh
mar sin' laoch gaile ón taoibh eile dul amach agus comhrac
aoinfhir a chur ar ghaisgidheach ar bith de chuid na námhad ar
mhian leis troid leis.  D'fhanadh cách ag féachaint an chomhrai
<L 60>
go dtuiteadh duine den bheirt trodaidhthe.  Théigheadh duine
i n-ionad an té thuit agus mhaireadh an comhrac mar sin go
cionn fada go leor.

Chuir Cúchulainn comhrac aoinfhir ar ghaisgidhigh Chonnacht
agus bhí 'gha marbhadh, duine ar dhuine, gur chuir Meadhbh
geasa ar Fheardiadh mac Damhain mhic Dáire dul un comh-
lainn le ríogh-ghaisgidheach Uladh.  Ba chairde dílse Feardiadh
agus Cúchulainn ón uair a chaith an dís seal i n-éinfheacht agus
iad ag foghluim gaisgidheachta ó Sgathaigh Mhóir.

COMHRAC FHEARDIADH AGUS CHÚCHULAINN

Ba doiligh le Feardiadh dul un comhraic le n-a charaid,
le Cúchulainn mac Sualtaimh, agus ba doiligh le Cúchulainn
troid le n-a charaid, le Feardiadh mac Damhain.  Ní ro-
shásta ina mheanmain a bhí Feardiadh nuair a chuir Meadhbh
d'fhiachaibh air comhlann a dhéanamh le Cúchulainn.  Ba d'Fhir
Dhomhnann dó agus de thairbhe an cheana a bhí aige ar
Chúchulainn tháinig oiread de chorruighe air nach dtiocfadh
leis codladh an oidhche roimh an chomhrac ach ag smaointiú
ar an troid a bhí roimhe.

Go moch ar maidin d'iarr Feardiadh ar a ghiolla na heich
a chur fá'n charbad agus a thiomáint a dh'ionnsuighe Chúchulainn.
Ar theacht go háth an chomhraic dóibh (Áth Fhirdiadh ainm na
háite anall go dtí an lá atá indiu ann) d'iarr sé ar an
ghiolla craicne a spréidheadh ar an tsrath go ndéanadh sé
beagán codalta, oir gur chorrach a chodluigh sé an oidhche
aréir roimhe sin.  Níorbh' fhada go raibh Feardiadh i dtoirchim
suain.

Níor éirigh Cúchulainn go raibh tamall maith den mhaidin
caithte.  Bhí a fhios aige gur mhaith an moch-éirghidhe Feardiadh
mac Damhain.  D'iarr sé ar a ghiolla, ar Laogh mhac Rian-
ghabhra, na heich a chur fá'n charbad.  Siud de léim ina charbad
é agus níorbh' fhada go gcuala giolla Fheardiadh trup agus
<L 61>
tormán ag tarraingt air.  Mhusgail sé Feardiadh gur innis
dó go raibh a chéile comhraic chuige.

Ghluais Feardiadh go raibh ar bhruach an átha.  Tháinig
Cúchulainn go raibh ar an bhruach eile os a choinne.

Chuir Feardiadh fáilte charthannach roimh Chúchulainn.
D'fhreagair Cúchulainn é agus dubhairt gurbh' aoibhinn leis
an fháilte sin uair eile ach nárbh' amhlaidh dó an uair sin.
Gurbh eisean badh chórtha fáilte a chur roimh Fheardiadh, oir
gurab é Feardiadh a tháinig go himeal a chríche-san.

D'fhan an bheirt mar sin ag caint agus ag agallamh ar
feadh i bhfad agus sa deireadh shocruigh siad ar dhul i gcionn
airm ar a chéile.  Chuaidh.  Má ba mhaith an t-aimsiú, ba mhaith
an cosnamh, agus níor ghoin ceachtar den dís a chéile go
dtáinig an meadhon lae.  Ar theacht don mheadhon lae rug
siad ar a gcuid sleaghach agus thoisigh ar a gcaitheamh ar a
chéile ar dhóigh go raibh créachta ar gach duine díobh agus fuil
ar sileadh leo sul a dtáinig an tráthnóna agus am sguir.

Chaith siad uatha na hairm i lámha na ngiollaí agus siud
thar abhainn i n-arraicís a chéile iad gur chuir lámh thar muineál
go dtug trí póga dá chéile.  Chuaidh eich na beirte a dh'ingheilt
sa pháirc chéadna go maidin, agus d'fhan a gcuid giollaí
ag an aon-teinidh.  Chóirigh gach giolla díobh leaba urluachra
dá mhaighistir.

Chuir muintear Chúchulainn luibheanna leighis agus íocshláinte
'un an átha chuige agus chuir seisean cothrom gach luibhe agus
íocshláinte dár chuir sé le n-a chréachta fhéin trasna an
átha chuig Feardiadh.  Roinn Feardiadh an biadh agus an deoch
a fuair sé ó Mheidhbh le Cúchulainn.

As na carbaid a throid siad an dara lá.  Mánaois nó
sleagh leathan-bhiorach an t-arm a bhí ag gach duine díobh.
Ba ghonta créachta a bhí an bheirt teacht na hoidhche.  Ar sgur
dóibh rinne siad mar rinne an oidhche roimhe ré.  Bhí a gcuid
each ag ingheilt sa pháirc chéadna go maidin agus a gcuid
giollaí ag an aon-teinidh.  Roinn Cúchulainn na luibheanna
leighis agus an íocshláinte a fuair sé óna mhuintir le

<L 62>
Feardiadh, agus roinn Feardiadh an biadh agus an deoch a
fuair sé ó Mheidhbh le Cúchulainn.

Tháinig an dá ghaisgidheach go bruach an átha go moch an
treas lá.  Thug Cúchulainn fa deara mí-dhealbh Fheardiadh.
Thoisigh Cúchulainn dhá cháineadh cionnus teacht 'un comhraic
leis-sean ar chomhairle mná.  D'fhreagair Feardiadh é agus
d'admhuigh gurbh' í Meadhbh a mheall é, ach, mar sin fhéin, gur
chlaoidhte an laoch é, dá bpilleadh ar Ailioll gan troid le
n-a chéile comhraic.  Ghoin agus loit siad a chéile go mór sa
troid a bhí eatortha an treas lá.

Ghléas Feardiadh é fhéin go maith le haghaidh na troda ar
an ceathramhadh lá.  Bhí baramhail aige go dtuitfeadh duine acu,
nó b'fhéidir an dís, an lá sin.

Dá threise an comhrac na trí laethe roimhe sin, ba treise
go mór é an ceathramhadh lá.  Throid an bheirt laoch go calma
cródha agus gach duine acu ag iarraidh an duine eile a
threasgairt.  Ní bhéadh a fhios ag an té a bhéadh ag féachaint
ar an troid cé leis ba treise.  Sa deireadh tháinig an
riastradh ar Chúchulainn a thigeadh air sul a ndéanadh sé
éachta mhór.  D'iarr sé ar Laogh mhac Rianghabhra an Ga
Bolga a thabhairt ionns' air.  Níor luaithe thug 'ná d'fhág sé
foluighthe i gcorp Fheardiadh é.  Sul ar thuit Feardiadh rith
an Cú go rug air go dtug trasna an átha é go taoibh na
habhanna a raibh sé fhéin agus é ag caoineadh na cinneamhna
a d'fhág Feardiadh ar lár.  Tháinig néal air fhéin agus é ag
mairgnigh mar sin os cionn a charad.

MEADHBH I gCÚIGEADH ULADH

B'fhada le Meidhbh a bhí Cúchulainn ag seasamh i n-aghaidh
a cuid gaisgidheach i gcomhrac aoinfhir agus chruinnigh sí a
slóighte agus sguab tharais go dtug léithe an Donn Cuailnge.
Chreach agus loisg sí Cúigeadh Uladh go hEamhain Mhacha agus
thug aghaidh annsin ar Chonnachta le n-a creich.  Ar a bealach
<L 63>
siar dí rinne sí comhnuidhe seal tamaill i gClártha- áit atá
i gCondae na hIarmhidhe.

Bhí biseach ag teacht ar Ultaigh le linn an ama sin, agus
d'orduigh Conchubhar dá chuid ceannphoirt a neart a chruinniú
agus teacht leis ag tóraidheacht na námhad.  Fuair siad a
gcuid each agus carbad agus siud ar aghaidh leo sa tóir
ar na Connachtaigh go dtáinig aníos leo i gClártha.  Ní
dheachaidh an dá arm i ndeabhaidh lainne le chéile go dtáinig
siad go Cnoc Gairigh, giota soir ó dheas ó Áth Luain.  Rug
na hUltaigh an bhuaidh ar na Connachtaigh annsin agus chuir
ar teicheadh thar Sionainn siar iad.

Mar sin fhéin d'éirigh le Meidhbh an Donn Cuailnge a
thabhairt léithe 'un a' bhaile.  Má ba chúis mhaoidhte dí sin,
níorbh' fhada gur chúis bhuadhartha agus imnidhe dí é.  Ar a
thabhairt fa deara don Donn Cuailnge go raibh sé i dtír
choimhthighigh, thoisigh an bhúirfheach chumhaidheamhail aige.  Chuala
Finnbheannach an bhúirfheach sin agus tharraing ar an ionad
as a raibh sí ag teacht.  Níorbh' fhada gur ionnsuigh an dá
tharbh a chéile.  Ba sgáthmhar uathbhásach an ionnsuighe í.  Siud
i bhfolach i n-uamhacha agus i sgealpacha mná agus páistí le
heagla roimh an dá tharbh mire.  Ní leigfeadh an faitchíos do
na gaisgidhigh fhéin dul a chóir an dá throdaidhe.  Ina ionad
sin isér'd a rinne siad fanacht i bhfad amach uatha ar mhullach
cnoc agus ardán.  Agus chonaic siad troid nach bhfaca siad
a samhail riamh roimhe eadar dhá ainmhidhe.  Sa deireadh teichidh
Finnbheannach agus leanaidh an Donn Cuailnge é go dtáinig
aníos leis.  Le sin tógaidh sé ar a chuid adharc é agus thug
aghaidh ar an bhaile.  De réir mar bhí sé ag cur an bhealaigh
de bhí giota de Fhinnbheannach ag tuitim de na hadharca leis
an chrathadh a bhí an Donn Cuailnge a bhaint as.  Ag teacht
aniar thar Sionainn ag an Áth Mór thuit luan nó maothán
Fhinnbheannaigh agus tugadh Áth Luain riamh ó shoin ar an áit.

Aniar de rása mire leis an Donn Cuailnge agus daoine
ag teicheadh as an bhealach aige ar a fheiceáil chuca dóibh.
Níor stad den rása gur bhain críoch Chuailnge amach agus é
<L 64>
tuirseach traochta sáruighthe.  Siud i n-éadan carraige leis
gur steall an inchinn as a cheann agus gur thuit marbh i n-áit
na mbonn.

CATH RUIS NA RÍOGH AR BÓINN

GHOILL an briseadh a thug Meadhbh agus a slóighte ar
Chúigeadh Uladh comh mór sin ar Chonchubhar nach
dtiocfadh leis biadh a chaitheamh ná codladh ceart
sámh a dhéanamh ná suaimhneas intinne a fhagháil.  Chuir a
stáid imnidhe ar Ultaigh agus chuir siad Cathbhadh draoi
a fhagháil amach goidé an buaidhreadh intinne a d'fhág sa
riocht a raibh sé an rí.  Níorbh' fhada do Chathbhadh ag comhrádh
le Conchubhar go raibh fios fáth an sgéil go hiomlán aige.
An briseadh a thug Meadhbh agus ceithre holl-chúigidh Éireann
ar a ríoghacht a d'fhág an rí fa ghruaim is fa bhrón is fa
bhuaidhreadh intinne.

Mhol Cathbhadh dó ollmhú le haghaidh cogadh a dhéanamh agus
sgéala a chur ar an bhomaite chuig a chairde i dtíortha
coimhthigheacha dá rádh leo teacht a chuidiú leis.

Rinneadh amhlaidh, agus tháinig an cuidiú i n-am trátha
i dtír i nÉirinn.  Sul ar shroich siad an tír sgab an stoirm
ina dtrí ranna iad.  Bhuail roinn amháin díobh sin port ag
carraig Mhurbhuilg.  Tháinig an dara roinn isteach i nInbhear
Seimhne.  I nInbhear Linne Luachainne i dTráigh Bhaile mhic
Buain a tháinig an treas roinn i dtír.  Tháinig Conchubhar
agus a shluagh ina ndáil annsin.

Chuala fir na hÉireann go raibh Conchubhar agus Ultaigh ar
bealach le troid a chur ortha agus ghéim trí tonna Éireann,
mar atá, Tonn Clíodhna, Tonn Rudhraighe, agus Tonn Tuaighe
Inbhir, an oidhche sin.

Ar chluinstin an sgéala do Eochaidh mhac Luchta agus do
Chlanna Deadhaidh, ba mhian leo aisíoc a thabhairt do Chonchubhar
i n-éiric an sgriosa agus an dochair a rinneadh ar Chúigeadh
<L 65>
Uladh i gCath na Tána.  Níor thaitin sin le Meidhbh, ach ní
ar a comhairle-sa a fágadh an sgéal i ndeireadh na dála.
Fionn mac Rosa, rí Laighean, agus a dhearbhráthair, Cairbre
Nia Fear, a bhí i dTeamhair a shocruigh ar Fhiodhach Feargach a
chur ionns' ar Chonchubhar le tairgseana síothchána agus éirice.

Dhiúltuigh Conchubhar glacadh le socrú agus dubhairt go
dtabhairfeadh cath do cheithre holl-chúigidh Éireann i Ros na
Ríogh ar Bóinn.

Ar theacht go bruach na Bóinne dó ní raibh iomlán na
n-Ultach ina dháil agus bhíthear ag cur an chatha air go dtáinig
Conall Cearnach agus Cúchulainn agus laoich iomráiteacha
eile.  Ba chalma chródha an troid a rinneadh ar gach taobh, ach
bhuaidh gaisgidheacht Chonaill Chearnaigh agus Chúchulainn ar
ghail agus ar chalmacht na laoch eile.  Thuit Cairbre Nia Fear
le Cúchulainn.  B'fhurus an ruaig a chur ar an námhaid annsin.
Theich siad agus d'fhág sluaighte dá gcuid fear ar lár i Ros
na Ríogh.  Lean Ultaigh iad go Righe Laighean.

FORBHAIS BHEINNE ÉADAIR

D'ÉIRIGH Ultaigh díomasach sotalach i ndiaidh na buaidhe
a rug siad i gCath Ruis na Ríogh agus ní raibh uatha
ach leithsgéal éighinteacht le troid a chur ar mhuintir
na gcúigeadh eile.

Nós a bhí ag filidh san am dul ar turus ar fud na tíre,
agus bhíodh an oiread sin measa ar a gcuid léighinn agus an
oiread sin eagla roimh a dteangaidh go dtugtaoi maoin
agus saidhbhreas agus gach ní dá n-iarradh siad dóibh.  Ba
mhinic nach mbíodh sa turus ach leithsgéal le cogadh a chur ar
bun.  Dá mbéadh an file comh sotalach dí-mhúinte sin go
dtarraingeochadh sé tarcuisne nó droch-íde air fhéin, bhí
cúis troda ag an rígh le n-ar bhain sé, agus ní bhíodh sé sin
ach ag fanacht leis an leithsgéal.  Le súil go bhfuigheadh sé
<L 66>
leithsgéal le bruighin a chur ar bun a chuaidh Aithirne
Ailgheasach as Cúigeadh Uladh ar cuairt ar fud na
hÉireann.

Go Connachta a thriall sé ar tús.  Thug ríghte agus uaisle
Chonnacht gach ní dár iarr sé dó: Ba saoire leo sin 'ná
leithsgéal cogaidh a thabhairt do na hUltaigh.

As Connachta thriall Aithirne chuig Eochaidh mac Luchta, rí
lár na hÉireann.  Bhí Eochaidh ar leath-shúil, agus le cúis
troda a bheith aige d'iarr Aithirne an leath-shúil sin air, mar
níor shamhail sé ná go ndiúltóchaidhe é.  Isé nach raibh sásta
nuair a chuir Eochaidh a mhéar i mogall na súile gur bhain an
tsúil as gur shín chuig an fhile í.

Chuaidh an file trasna na Sionainne go dtug cuairt ar
ríghte Deas-Mhumhan.  Thug siad-san gach ní dár iarr sé dó.

Go Cúigeadh Laighean Deas-Ghabhair leis annsin.  Bhí an rí
agus a uaisle ar cruinniú amuigh faoi'n spéir agus thuit
biorán brollaigh óir i n-ucht an ríogh, áit ar sgiord caofrán
criadh de chrúib capaill a bhí ar chosa i n-airde ar fud an
bháin.  D'iarr Aithirne an biorán agus fuair é.

Thriall sé go Nás na Ríogh annsin.  Meis Geaghra a bhí ina
rígh ann an uair sin.  D'fhan an file bliain iomlán aige agus
fuair féile agus fáilte uaidh fhéin agus ó n-a uaisle ar
feadh an ama sin.  Ag imtheacht dó tugadh oiread pronntanas
dó is thiocfadh leis iomchur.  Ach níor leor leis sin.  D'iarr
sé seacht gcéad bó bán cluas-dhearg agus na mílte caorach
agus trí chaogad ban le n-a dtabhairt ina sglábhaidhthe go
Cúigeadh Uladh.  Níor dhiúltuigh Meis Geaghra ná na huaisle
sin a thabhairt dó, ach thuig Aithirne nach dá ndeoin a bhí sé
ag fagháil a iarratais agus go dtiocfadh athrú intinne ortha,
b'fhéidir, sul a n-éirigheadh leis Cúigeadh Uladh a bhaint amach
le n-a éadáil.  Ar an adhbhar sin chuir sé teachtaireacht go
hEamhain Mhacha dá rádh le Conchubhar mac Neasa sluagh a chur
go teoranta Laighean leis fhéin agus a sheilbh a chomóradh slán
go hEamhain Mhacha.

D'fhág Aithirne Náh na Ríogh aguh comóradh d'uaisle
<L 67>
Laighean leis.  Ar theacht dóibh go bruach na Life b'éigean dóibh
dul fa choillidh agus maidí a bhaint agus droichead cliath
a dhéanamh ar an abhainn ar ar tugadh an t-eallach agus na
caoirigh anonn.  Sul a dtáinig seal na mban le dul ar an
droichead cheap na Laighnigh iad, ach sul a raibh faill acu na
hainmhidhthe a theasargain bhí na hUltaigh a tháinig a chomóradh
Aithirne sa mhullach ortha.  D'éirigh an troid gur ruaigeadh na
hUltaigh gurbh' éigean dóibh imtheacht ar teicheadh go Binn
Éadair.  Bhí na ba agus na caoirigh leo.  Rinne siad dún
daingean i mBinn Éadair agus sheasuigh an áit go dtáinig
congnamh chuca as Eamhain Mhacha.

Ar theacht don chongnamh níorbh' fhada gur cuireadh an ruaig
ar na Laighnigh agus go ndearnadh ár mór ortha.  Bhain an
méid ar éirigh leo éalódh a gcríoch fhéin amach fa n-a rígh.
Lean Conall Cearnach ina charbad iad a bhaint éirice amach
cionnus a bheirt dhearbhráithreach, Meirdeadhadh agus Laogh-
aire, a mharbhadh i bhForbhais Bheinne Éadair.  Níor stad
Conall dá thurus go raibh i Nás na Ríogh.  Ní raibh Meis
Geaghra ann roimhe, mar nach raibh sé ar ais.  Phill Conall
agus i gClaon a chois Life casadh air é ag baint an bhaile
amach.  Throid an dís gur mharbh Conall Meis Geaghra agus
gur bhain an ceann de.

TOCHMHARC EIMHIRE

THÁINIG Ultaigh le chéile faoi cheannas Chonchubhair mhic
Neasa a shocrú cleamhnais do Chúchulainn.  Isí an
chomhairle ar ar shocruigh siad teachta a chur ar fud
na hÉireann a chuartú mná dó.  Siud 'un siubhail na teachta
agus i ndiaidh cuairt a thabhairt ar dhúnta na n-uasal in
gach cearn den tír, phill siad mar d'imthigh siad, gan táisg
ná tuairisg leo ar ógmhnaoi a bhéadh maith go leor ar gach
dóigh mar mhnaoi do ríogh-ghaisgidheach Uladh.

<L 68>
Ar a fheiceáil do Chúchulainn nár éirigh leis na teachta
dubhairt sé go rachadh sé fhéin amach a chuartú mná.  Chuir
Laogh mac Rianghabhra na heich fá'n charbad agus ghluais
Cúchulainn agus a thiománuidhe leo ó dheas go dtáinig go
Lusga.  Bhí biatach darbh' ainm Forgall Monach ina chomhnuidhe
i Lusga.  Bhí inghean aige a gcuala Cúchulainn trácht ar a
sgéimh agus ar a tréithe.  Eimhear a b'ainm dí, agus tharla
go raibh sí fhéin agus ógmhná na comhursanachta ag súgradh
ar fhaithche an dúin ar theacht do Chúchulainn is do Laogh an
fad sin.

Bhí sé buaidheanna ag Eimhir, buaidh sgéimhe, buaidh glóir,
buaidh ceoil, buaidh brodchuir agus obair shnáthaide, buaidh
eagna, agus buaidh geanmnaidheachta.

Chuaidh Cúchulainn 'un comhráidh léithe gur iarr uirthi éalódh
leis.  Dhiúltuigh sí, ach mhol sí dó an deirbhshiúr ba sine aici
a ghlacadh mar chéile le cead agus toil a hathara.  Níor ní
leis an deirbhshiúr ba sine, agus ar eagla go bhfeicfeadh
Forgall agus a chlann mhac é ní dhearna sé moill ach pilleadh
ar an bhaile.

Chuaidh an sgéal amach go bhfacas óigfhear i sians comhráidh
le hÉimhir, agus ar a chluinstin d'Fhorgall thug sé baramhail
ón tuairisg a fuair sé air gurbh' é Cúchulaen a bhí ann.
Níor mhaith leis Cúchulainn mar chliamhain, agus le n-a chur
as an bhealach shocruigh sé ina intinn ar chleas a chuirfeadh as
Éirinn é, dar leis.

Ghléas Forgall agus beirt dá chuid giollaí iad fhéin i
n-éideadh coimhthigheach agus d'imthigh go hEamhain Mhacha
i riocht teachtairí Lochlannach.  Bhí seoda uaisle agus neithe
luachmhara ar iomchur leo.  Ar theacht dóibh i láthair Chonchubhair
mhic Neasa dubhairt siad gur theachtairí iad a chuir rí Loch-
lann chuig rígh Uladh le pronntanais agus tabhartais.  Bhí
fearadh na fáilte rompa agus rinneadh fleadh agus féasta
dóibh a mhair trí lá, agus cuireadh i n-aithne do laochraidh
na Craobhruaidhe iad.  Chonaic siad an laochradh i gcionn a
gcuid cleas.  Mhol Forgall clisteacht na ngaisgidheach, ach
<L 69>
dubhairt nach mbéadh an oileamhaint cheart ortha go gcaitheadh
siad seal ag foghluim ó Dhomhnall agus ó Sgathaigh.
Ar a chluinstin sin do Chúchulainn shocruigh sé ar an bhomaite
imtheacht go hAlbain a fhoghluim cleasa troda ó Dhomhnall
agus ó Sgathaigh.

Ba leor sin le Forgall.  Bhí sé sásta go raibh a leithéid
de thoradh ar a thurus.  D'fhág sé slán ag Conchubhar agus ag a
theaghlach agus bhain sé fhéin agus a chuid giollaí an baile
amach.  Bhí baramhail aige, dá n-imthigheadh Cúchulainn, nach
bpillfeadh sé choidhche ar mhéad is bhí de chontabhairt ar an
bhealach roimhe go hAlbain.

Sul ar imthigh Cúchulaen thug sé cuairt ar Eimhir le slán
a fhágáil aici.  Bhí sise go mór i ngrádh leis fá'n am sin,
agus gheall gach duine díobh bheith díleas don duine eile go
héag.

Is iomdha contabhairt a dtáinig Cúchulainn thríd gur bhain
amach bun a chúrsa agus gur fhoghluim gach cleas troda dá
raibh ar eolas ag Domhnall agus ag Sgathaigh.

Ar chríochnú a chúrsa dó thug sé aghaidh ar an bhaile.  Isé
an bealach a dtáinig sé thríd Cheann Tíre agus trasna go
Reachrainn.  I gcaslaigh ar an taoibh thuaidh den oileán tháinig
sé i dtír.  Ar chur a choise amach as an churach dó rinne sé
poll sa charraig agus bheirtear Spág Chúchulainn ar an áit
riamh ó shoin.

Ar theacht aníos as an chaslaigh dó 'tchí sé an óigbhean léithe
fhéin ina suidhe ar an chasán roimhe.  Téid sé 'un cainte léithe
go bhfuair amach gurbh' í inghean rí Reachrann í.  Go raibh
ar a hathair cíoscháin a thabhairt do na Fomharaigh a bhí de
shíor ag déanamh foghla ar oileáin na hAlban.  Nach raibh ar a
chumas an chíoscháin a dhíol leo san am a bhí i láthair, agus ó
tharla nach raibh, nach raibh de rogha aige ach ise a fhágáil annsin
go dtugadh na Fomharaigh leo í.

Is ar éigin a bhí an méid sin ráite aici nuair atchí
Cúchulainn an triúr laoch borb chuige ón chaslaigh.  Sul a raibh
faill acu breith ar an ógmhnaoi thug sé léim ortha gur mharbh
<L 70>
an triúr acu.  Gonadh sa sgiathán é le linn na spáirne agus
bhain inghean an ríogh stiall dá gúna gur cheangail an chréacht.

Thairg rí Reachrann a inghean do Chúchulainn mar mhnaoi ar a
fhagháil amach dó gurbh' é d'fhuasgail as an ghábhadh í.  Thug
Cúchulainn buidheachas dó, ach dubhairt go raibh bean ag
fuireach leis i nÉirinn.

Níorbh' fhada an mhoill a rinne Cúchulainn i nDún Dealgan
ar theacht 'un a' bhaile dó go dtug aghaidh ar Lusga.  Chuala
Forgall Monach agus a chlann mhac go raibh an t-Ultach a raibh
doicheall acu roimhe ar ais agus ba hé a dtuairim nárbh'
fhada go dtiocfadh sé ar cuairt ionns' ar Eimhir.  Rinne siad
daingean láidir timcheall an dúin ar dhóigh nár fhéad
Cúchulainn, ar theacht dó, amharc fhéin a fhagháil ar Eimhir ar
feadh bliana.  I gcionn na bliana agus deireadh le n-a chuid
foighde chuaidh sé de léim thar mhúrtha an daingin go raibh
istoigh ar fud an dúin.  Sa troid a tharla thuit triúr mac
Fhorgaill Mhonaigh leis.  D'fhuaduigh sé Eimhear agus a cailín
aimsire agus thug leis oiread óir agus airgid agus ionn-
mhusa is thiocfadh leis iomchur.  Chuir sé an t-iomlán ina
charbad agus thug aghaidh na n-each ó thuaidh.  D'éirigh an gháir
agus lean muintear na háite é gurbh' éigean dó tionntódh
ar gach áth eadar sin agus an Bhóinn agus cath a thabhairt
do na dreamanna a bhí ar a thóir.  D'aindeoin déine na
tóraidheachta d'éirigh leis Eimhear a thabhairt slán go Cúigeadh
Uladh.

TOGHAIL BRUIDHNE DÁ DEARGA

SUL a rugadh Críost bhí Conaire Mór mac Eidirsgeoil
ina rígh ar Éirinn.  Ar theacht i ríghe dó dhíbir sé
easumhlaigh agus lucht easaontais as an ríoghacht.
Imeasg na ndaoine a dhíbir sé bhí ceathrar mac Donndeasa,
a chomhaltaí fhéin.  Amach ar Muir Meann a chuaidh siad-san
agus isé an gléas beo a bhí acu ó sin amach ag déanamh creiche
<L 71>
agus foghail mhara.  Níorbh' fhada gur casadh Ingeal, mac rí
Breatan, agus a bhuidhean ortha agus iad ar fairrge ag
déanamh creiche agus foghla mar bhí siad fhéin a dhéanamh.
Rinne an dá dhream connradh go gcabhróchadh siad le chéile
agus go rachadh siad i gcontabhairt mar mhaithe le n-a chéile.

Thug siad ruathar ar chóstaí na Breataine go dtug leo
creach.  Annsin thug siad aghaidh ar chóstaí na hÉireann.
Tháinig siad i dtír i gcuan Tuirbhe i Maigh Breagh agus thoisigh
a chreachadh agus a losgadh na tíre ar a mbealach go Teamhair.

Bhí Conaire Mór agus a shluagh ar a mbealach as Tuadh-
Mhumhain, áit a ndeachaidh sé a dhéanamh síothchána eadar dhá
rígh a bhí amuigh ar a chéile.  Ar theacht i n-aice na Teamhrach
dó 'tchí sé an tír ó thuaidh ina lasair agus mheas gurab é
tharla go ndeachaidh a mhuintear i n-easumhlaidheacht ó d'imthigh
sé.  D'orduigh sé don tiománuidhe tionntódh ar a dheis agus
aghaidh a thabhairt ar Dhuibhlinn Mhagh Life.  Thar Chnoc Cearna,
Lusga, agus Slighe Mór Cualann go Duibhlinn a chuaidh an
tiománuidhe.  Trasna na Life leis agus níor stad go raibh
ag Bruidhin Dá Dearga a bhí i n-aice na háite ar a dtugtar
Tamhlacht indiu.  Ceann de na sé bruidhne féile a bhí i
nÉirinn san am an bhruidhean sin.  Bhí Dá Dearga, brughaidh
na bruidhne, fa chomaoin mhóir ag Conaire agus níor bheag a
fháilte roimh an rígh onórach chéimeamhail ar theacht 'un a thoighe
dó.

Chreach agus loisg na foghluidhthe Magh Breagh go léir, agus
bhí sé d'ádh ar an rígh nár casadh air iad ar an turus go
Bruidhin Dá Dearga dó.  Nuair a bhí an sgrios déanta thug
na foghluidhthe na longa ortha agus thug aghaidh ar Bhinn
Éadair.  Ar theacht ann dóibh rinne siad comhairle ar bheirt
de chlainn Donndeasa a chur i dtír a fhagháil amach ca bealach
a ndeachaidh an rí.  Tháinig siad-san ar ais i n-am trátha le
sgéala go raibh sé i mBruidhin Dá Dearga.

Chuaidh clann Donndeasa agus a lucht comhair ina longa
ath-uair gur sheol anall thar chuan Bhaile Átha Cliath go
dtáinig i dtír fa bhun na sléibhte.  Siar le himeal na sléibhte
<L 72>
leo annsin go raibh timcheall na Bruidhne.  D'aindeoin
dícheall lucht cosanta na háite chreach agus mhill na
foghluidhthe an Bhruidhean, agus mharbh siad an rí agus an
mhór-chuid dá lucht leanamhna.

BÁS CHÚ RAOI MHIC DÁIRE

CHUAIDH curaidh na Craobhruaidhe uair ar eachtra go
hOileán Mhanann.  Bhí saidhbhreas agus maoin agus
seoda luachmhara ag rígh Mhanann ina dhún ar an
oileán, agus inghean aige a bhuaidh ar mhná na haimsire go
léir ar sgéimh.  Bláthnaid a b'ainni dí.

Ar a chluinstin do Chú Raoi mhac Dáire go raibh na hUltaigh
ag dul ar an turus sin cuiridh sé bréigriocht air fhéin go
ndeachaidh leo ar an eachtra.  Ar theacht dóibh 'un an dúin níor
fhéad siad dul isteach, inar bhí rotha draoidheachta ar síor-
chasadh i ndoras an dúin agus bhí cleasa draoidheachta dá
n-imirt ag na cosantóirí ar na hionnsuightheoirí.  Dubhairt
Cú Raoi agus é i mbreigriocht go ngabhfadh sé fhéin an dún
dóibh dá bhfaghadh a rogha de na seoda a bhí ann.  Gheall
Cúchulainn sin dó.

Chuir Cú Raoi stad annsin leis an rotha draoidheachta go
ndeachaidh na hUltaigh isteach gur chreach agus gur sgrios
an áit go dtug leo an saidhbhreas agus Bláthnaid niar aon
leis.  Agus ar theacht ar ais go hEamhain dóibh thoisigh siad a
roinnt an tsaidhbhris agus na séad.  D'iarr Cú Raoi a rogha
de na seoda mar gealladh dó.  Dubhairt Cúchulainn go
bhfuigheadh sé sin.

"Maise, isí Bláthnaid mo rogha de na seoda," ar seisean.

"Do rogha de na seoda eile duit," arsa Cúchulainn,
"ach Blathnaid amháin."

"Ní ghlacfad de sheod ach Bláthnaid," ar seisean.
D'fhan Cú Raoi go bhfuair sé an fhaill.  Cuiridh sé clóca
<L 73>
draoidheachta timcheall Bhláthnaide annsin gur fhuaduigh í.

Ar a fheiceáil do Chúchulainn go raibh Bláthnaid imthighthe
mheas sé gurbh' é Cú Raoi a d'fhuaduigh í agus shocruigh sé ar
imtheacht ar a dtóir.  Tháinig sé aníos leo ag Sulchóid go
ndearna sé fhéin agus Cú Raoi comhrac aoinfhir.  Ba le
Cú Raoi ba treise go dtug ceangal na gcúig gcaol ar
Chúchulainn gur fhág ina luighe annsin ceangailte é.  Tarr-
aingidh sé a chlaidheamh annsin gur bhain a fholt gruaige de.

D'imthigh Laogh mac Rianghabhra i ndiaidh Chúchulainn go
bhfuair é ceangailte mar atá ráite.  Sgaoilidh sé an ceangal
gur leig cead na gcos agus na lámh le Cúchulainn.  Ba náir
le Cúchulainn pilleadh go hEamhain go bhfásfadh a fholt agus
d'imthigh sé fhéin agus Laogh go sléibhte an Dúin gur fhan ann
go cionn bliana gur fhás an ghruag a bearradh.

I gcionn na bliana tharla do Chúchulainn bheith ag seilg
a chois fairrge agus 'tchí sé an ealta éanach ag teacht chuige
de dhruim na fairrge isteach.  Leanaidh sé iad agus é ag
sgaoileadh leo as a chrann-tábhaill gur mharbh an t-éan
deireannach acu ag Srúibh Broin i n-iarthar na Mumhan.
Ag pilleadh dó casadh Bláthnaid air ina suidhe go huaigneach
ar bhruach Fhionnghlaise i n-aice dhún Chú Raoi.  Bhuail siad
'un comhráidh.  Dubhairt Bláthnaid leis gurbh' eisean a rogha
ar fheara an domhain.  Shocruigh sí leis é theacht fa Shamhain
agus sluagh fear leis dá breith fhéin ar éalódh ó Chú Raoi.
Dubhairt sí go n-iarrfadh sí ar Chú Raoi Clanna Deadhaidh
a chur ar fud na hÉireann a chruinniú cloch le cathair a
dhéanamh dó fhéin ar dhóigh go mbéadh sé ar bheagán cuidighthe
nuair a thiocfadh Cúchulainn dá breith fhéin leis.  Go
ngoidfeadh sí claidheamh Chú Raoi; agus nuair a bhéadh sin
déanta, go ndóirtfeadh sí tubán bainne a bhí sa dún sa
tsruth a bhí ag snighe thríd an choillidh ina nibéadh Cúchulainn
agus a chuid fear ag fanacht go bhfaghadh siad an comhartha
dubhairt sí.

Tháinig Cúchulainn mar bhí socair aige le Bláthnaid.
Níorbh' fhada sa choillidh é go bhfaca sé an sruth bán ón
<L 74>
bhainne.  D'ionnsuigh sé fhéin agus a chuid fear dún Chú
Raoi gur mharbh Cú Raoi a bhí i n-easbhaidh a chlaidhimh.  Thug
sé Bláthnaid leis go Cúigeadh Uladh.

Lean Feirceirtne, file Chú Raoi, iad.  Tharla go dtáinig sé
aníos leo ag Ceann Bheara, áit a raibh cruinniú ag Ultaigh.
Fuair sé faill ar Bhláthnaid agus í ar bhruach binne.  Chuir
sé a dhá láimh timcheall uirthi gur chaith í fhéin agus é fhéin
leis an bhinn go ndearnadh smionagar dá gcnámha ar na
carraigeacha garbha a bhí ag bun na binne.

BÁS CHONLA

NUAIR a bhí Cúchulainn i nAlbain ag foghluim
gaisgidheachta, casadh inghean Sgathaighe air agus
phós í.  Rugadh mac dí ar ar tugadh Conla.  Ní
raibh ann ach naoidheanán nuair a d'fhág Cúchulainn Alba
agus bhain Éire amach.  Ag imtheacht dó bhain sé fáinne dá
mhéar agus thug don mháthair é.

"Nuair a bhéas méar an leinbh mór go leor leis an
fháinne sin a líonadh, cuir 'mo dhiaidh go hÉirinn é: b'fhéidir
gur mhaith a chuidiú i gcruadh-chás," ar seisean.

I gcionn a sheacht nó ocht déag de bhlianta chuir an mháthair
an fáinne ar an mhéar agus líon an méar é.

"Imthigh go hÉirinn ionns' ar d'athair, ionns' ar
Chúchulainn," ar sise.

Tháinig an mháthair mhór, Sgathach Mhór, thart sul ar imthigh
sé agus chuir sí geasa air gan a ainm a innse do neach go
bráth go mbéadh sleagh thríd a chroidhe.  Bhí an t-olc istoigh
ag Sgathaigh do Chúchulainn cionnus tabhairt uirthi an Ga
Bolga a thabhairt dó agus eolas un a láimhdeachais.  Bhí
baramhail aici go gcuirfeadh Cúchulainn troid ar Chonla
mar nach n-aithneochadh sé gurab é amhac é, agus go dtuitfeadh
<L 75>
sé leis an athair, agus go dtabhairfeadh sin crádh croidhe
do Chúchulainn a mhairfeadh rith a shaoghail.

Conall Cearnach an chéad-duine a casadh ar Chonla ar
theacht i dtír i nÉirinn dó.  Chuir Conall troid ar an
choimhthigheach; agus cé gurbh' é Conall an dara laoch a
b'fhearr i nÉirinn san am, níorbh' fhada go rug Conla
buaidh air agus gur cheangail síos den talamh é.

"Béidh tú annsin," ar seisean, "go dtige Cú na
gCleas agus go sgaoile sé thú."

Chuala giolla Chonaill Chearnaigh an focal a chan an
coimhthigheach agus siud 'un siubhail go Dún Dealgan é le
sgéala chuig Cúchulainn go raibh Conall ceangailte den
talamh ag gaisgidheach óg a tháinig un na tíre.

Níor mhaith le Cúchulainn gan tárrtháil a thabhairt ar
Chonall, agus níor mhaith leis dul 'un troda leis an ghaisgidh-
each ar éirigh leis é a cheangal mar atá ráite.  Sa deireadh
chóirigh sé é fhéin ina éideadh catha agus d'imthigh gur sgaoil
Conall Cearnach.

De réir nósa na haimsire sin b'éigean dó troid a
chur annsin ar an ghaisgidheach a chuir an ceangal ar Chonall.
Thoisigh an comhrac.  Bhí a fhios ag Conla gurbh' é a athair
a bhí aige ann, ach ní raibh a fhios ag Cúchulainn gurbh' é a
mhac a bhí os a choinne.  Níor mhian le Conla dochar a dhéanamh
don athair agus bhí sé ag caitheamh na sleaghach ar lorg a
gcúil air.  Shíl Cúchulainn gur díoghbháil oileamhna i gcúrsaí
troda a d'fhág an coimhthigheach comh ciotach sin agus
d'ionnsuigh sé é ní ba díbhirce.  Ba ghearr gur fhág sé an
Ga Bolga foluighthe i gcorp Chonla.  Labhair Conla agus
dubhairt:-

"Leig damh tuitim ar m'aghaidh-
Ná deir daoine liom gur tú m'athair-
Ar fhaitchíos go ndéirfeadh feara Fáil
Go mbéinn ag teicheadh as tiongmháil.

<L 76>
Is mise Conla, caoin-mhac na Con-
Nach mairg do lámh d'fhág mé ar lár-
A Chúchulainn chliste ba deise méin,
Seo dhuit mo mhéar fa bhfuil an fáinne."

Bhain an chaint sin cliseadh as Cúchulainn.  Níor shamhail
sé go dtí an bomaite sin go raibh gaol ná páirt aige leis
an té a raibh a chuid fola ina srutháin ar an fhéar.  Thoisigh
an brón agus an mhairgneach aige:-

"Is truagh sin, a Chonla chaoin,
Adhbhar an ríogh a bhí gan locht;
Is truagh nach é mo bhás a dearbhadh
Sul ar dhearg mé ar do chaoin-chorp.

Bheirim-sa mo mhallacht do mhnáibh an domhain,
Agus go mór-mhór d'oide do mhúinte;
Is ar mhéad is a bhí de lochtaighil innte
D'fhág do shlinnte dearg.

Dá mbínn-se agus mo Chonla caoin
Ag imirt ar gcleas d'aon-taoibh,
Ar fhearaibh Éireann ó thuinn go tuinn,
Dar liom gur linn badh treise.

An t-athair sin a mharbh a mhac,
Go bhfagha sé crádhú agus géar-loit;
Ná raibh sé a'n lá go héag
Gan a chreach cléibh bheith fa n-a mhotháin.

Óch, óch! anocht is mór mo mhire
Is mé ag tarraingt suas go Mogh Gine;
Ceann mo mhic in mo láimh chlí,
A arm agus a éideadh sa láimh eile."

<L 77>
BÁS FHEARGHUSA MHIC RÓIGH

BHÍ Fearghus ar deoraidheacht i gConnachta agus é i
gcuideachta Ailiolla agus Mheidhbhe.  Bhí áit
chomhnuidhe i Maigh Aoi ag Ailioll agus ag Meidhbh,
agus lá dár éirigh siad amach fa bhruach locha a bhí i n-aice
an dúin d'iarr Ailioll ar Fhearghus dul a shnámh ar an loch.
Chuaidh Fearghus de léim ar an tsnámh.  Ar fheiceáil Fhearghusa
ag snámh do Mheidhbh tháinig mian uirthi fhéin dul amach.
Siud a shnámh í.  Bhí Ailioll ag féachaint ar Fhearghus agus
ar Mheidhbh ag snámh agus tháinig éad air.  D'iarr sé ar
bhráthair dó fhéin a bhí i n-éinfheacht leis urchur sleighe a
chaitheamh le Fearghus.  Chaith gur bhuail ina chliabh é.

Tháinig Fearghus i dtír agus bhain an tsleagh as a chliabh
agus chaith urchur dí le hAilioll.  Níor bhuail sé Ailioll
léithe, ach chuaidh sí thríd mhíolchoin a bhí ina seasamh i n-aice
charbad Ailiolla.  Le sin thuit Fearghus agus fuair bás.
Cuireadh é ar bhruach an locha sin.

BÁS MHEIDHBHE

MHARBH Conall Cearnach Ailioll, céile Mheidhbhe,
agus chuaidh Meadhbh ina dhiaidh sin a chomhnuidhe
go hInis Clothrann ar Loch Ríbh.  Le linn an
ama a raibh sí ina comhnuidhe annsin bhí geasa uirthi dul
gach maidin a fhothragadh i dtobar a bhí ar an Inis.  Chuala
Forbuidhe mac Conchubhair iomrádh ar sin agus tháinig sé
lá un an tobair os íseal gur thomhais le snáithe lín ón
tobar go dtí an taobh eile den loch.  Thug sé leis an tomhas
go Cúigeadh Uladh, chuir dhá chuaille ina seasamh fad an
tomhais ó chéile, ghreamuigh ubhall ar mhullach cuaille acu,
agus sheasuigheadh sé fhéin ag an chuaille eile agus a chrann-
<L 78>
tábhaill aige agus bhíodh lá ar lá ó sin amach ag aimsiú an
ubhaill.  Leis an chleachtadh d'éirigh sé comh hoilte sin ar
an aimsiú go raibh ar a chumas an t-ubhall a bhualadh le gach
urchur dá gcaitheadh.

Go gearr ina dhiaidh sin tharla cruinniú eadar Ultaigh
agus Connachtaigh ar gach taoibh den tSionainn i n-aice
Inis Clothrann.  Tháinig Forbuidhe ann i gcuideachta na
nUltach.  Maidin amháin chonaic sé Meadhbh 'gha fothragadh
fhéin mar ba ghnáth léithe sa tobar.  Chuir sé cloch ina chrann-
tábhaill gur sgaoil urchur léithe.  Bhuail sé i gclár an
éadain í gur mharbh ar an bhomaite sin í.

BÁS CHÚ CHULAINN

THUIT mórán de ghaisgidhigh chéimeamhla le Cúchulainn
agus d'fhág sin a lán námhad aige.  Isé a mharbh
Cú Raoi mac Dáire agus bhí an t-olc istoigh ag
Lughaidh mac Chú Raoi dó mar gheall ar bhás an athara.  Mharbh
sé Cairbre Nia Fear i gCath Ruis na Ríogh agus bhí Earc
mac Chairbre ag fanacht le faill a fhagháil air le héiric
a bhaint amach.  Thuit Cailitín agus a sheachtar mac fichead
leis.  Meadhbh a chuir iad a throid le Cúchulainn.  Bhí triúr
ingheanach ag Cailitín agus líon Meadhbh a gcroidhe d'fhuath
agus de ghráin don té a mharbh a n-athair.  Ar dhóigh gur
mhóide uathbhás agus cosamhlacht na n-ingheanach sin bhain
sí an lámh chlí agus an chos dheas díobh, agus chuir 'un an
Domhain Thoir a fhoghluim draoidheachta iad.

Ar theacht ar ais dóibh chruinnigh Meadhbh a slóighte agus
thug aghaidh ar Chúigeadh Uladh le n-a chreachadh agus le n-a
sgrios.  Tháinig Lughaidh mac Chú Raoi mhic Dáire agus fir
Mhumhan leis ar an tslóghadh.  Tháinig Earc mac Chairbre
Nia Fear agus fir Laighean leis a chuidiú le Meidhbh.  Tháinig
Clann Chailitín ann fosta.

<L 79>
Le Cúchulainn a mharbhadh a tháinig Meadhbh agus a slóighte,
dar le Conchubhar mac Neasa.  Chuir sé Leabharcham le
sgéala chuig Cúchulainn dá rádh leis teacht chuige fhéin go
hEamhain Mhacha.  Fuair sí ar an tráigh é agus é ag sgaoileadh
as a chrann-tábhaill le héanacha a bhí fá'n tráigh agus gan
dul aige ar éan amháin acu a bhualadh ná a mharbhadh.  B'olc
an comhartha é.  Ba doiligh leis sgur den sgaoileadh, ach
bhréag Leabharcham go hEamhain fa dheireadh é go ndeachaidh
a chomhnuidhe ina ghrianán gloine fhéin ann.  Chuaidh
Conchubhar i ndáil chomhairle leis na draoithe le n-a fhagháil
amach goidé an dóigh a b'fhearr le n-a choinneáil ann go
mbéadh Ultaigh réidh le dul i ndeabhaidh lainne le slóighte
Mheidhbhe.  Isér'd a mhol siad-san bantracht Eamhna agus
Eimhear ina measg agus lucht ceoil agus grinn a chur
chuige agus fleadh agus féasta a dhéanamh a choinneochadh a
intinn den chath.

Gheall Clann Chailitín do Mheidhbh go mbréagfadh siad
Cúchulainn as a ghrianán sul a dtiocfadh oidhche an treas lae.
Rinne siad éanacha díobh fhéin agus d'imthigh ar eiteoig go
raibh ar fhaithche na hEamhna.  Rinne siad fir throda de na
buacalláin bhuidhe agus de dhuilleabhar na gcrann gur thóg
gleo millteanach amhail is dá mbadh é gáir an chatha a bhéadh
ann.  Bhí Geanann draoi mac Chathbhaidh ag coimheád agus ag
tabhairt aire do Chúchulainn.  Tháinig mian agus fonn troda
ar Chú na gCleas nuair a chuala sé an gleo agus chonaic sé,
dar leis, na gaisgidhigh amuigh ar an fhaithche i gcionn a gcuid
arm, ach chuir Geanann a lámha fa n-a mhuineál agus dubhairt
leis nach raibh ach samhailteacha sa méid a chonaic agus a
chuala sé.  Bhain an focal sin faoi ar feadh tamaill; ach
nuair a d'fhéach sé amach ath-uair, chonaic sé, dar leis, na
sluaighte fear agus Grádh mac Lir ar an fhaithche.  Ba gheis
dó sin a fheiceáil.  Chuala sé cruit mhic Mhanguir dá seinm
agus ba gheis dó sin a chluinstin.  Thuig sé ón méid sin
gur sáruigheadh ar a bhuaidh agus gur briseadh ar a gheasa
agus go raibh buaidhte ag Clainn Chailitín air.  Rinne bean
<L 80>
de Chlainn Chailitín préachán dí fhéin agus siud léithe ag
folumhain os cionn an ghrianáin agus 'gha ghríosadh a dh'imtheacht
a chosnamh a chríche.  Thuig sé nach raibh ann ach draoidheacht,
ach bhí an ceol i dtólamh ina chluasa agus d'fhág sin é tógtha
go mór.

Thug Geanann iarraidh ar a chiúiniú agus dubhairt leis nach
mairfeadh na geasracha draoidheachta sin ach trí lá agus go
mbéadh leis annsin.  Tháinig bantracht na hEamhna agus lucht
ceoil agus grinn timcheall air gur mhúch le ceol sár-bhinn
glór Chlann Chailitín go dtáinig an oidhche agus gurbh' éigean
dóibh-san imtheacht.

Shocruigh na draoithe agus bantracht na hEamhna an oidhche
sin ar Chúchulainn a mhealladh leo go Gleann na mBodhar.
Ar theacht do Chlainn Chailitín ar maidin lá ar n-a bhárach ní
raibh Cúchulainn le feiceáil acu thall ná i bhfos agus mheas
siad gurbh' é Cathbhadh draoi a chuir i bhfolach é.  D'éirigh siad
ar shídhe gaoithe a thóg siad fhéin agus chuartuigh Cúigeadh
Uladh ó bhun go barr.  Chonaic siad fa dheireadh an Liath
Macha ina seasamh i mbearnaidh an Ghleanna.  Thoisigh siad
ar a ndraoidheacht go gcuala Cúchulainn gáir an chatha agus
tuaim tholl na mbuillí.  Thug an bhantracht iarraidh ar an
ghleo agus an challán a mhaolú ar dhóigh nach gcluinfeadh
Cúchulainn iad.  Sháruigh ortha, ach d'éirigh leo baint faoi.
Ar a fheiceáil do Chlainn Chailitín nach raibh ag éirghe leo
chuir bean acu í fhéin i gcosamhlacht leannán Chúchulainn go
ndeachaidh chuige sa Ghleann.  Bhréag an bheirt eile an bhan-
tracht as an Ghleann go raibh Cúchulainn leis fhéin ar theacht
don "leannán" chuige.

"Éirigh, a Chúchulainn," ar sise, "agus tabhair aghaidh
ar fheara Fáil nó caillfidh tú cliú agus cáil agus sgriosfar
an cúigeadh."

D'éirigh sé agus d'imthigh.  Ar an bhealach dó taidhbhrigheadh
dó go bhfaca sé na sluaighte fear troda ar an mhachaire agus
creach agus losgadh in gach áird.  Thuit an dealg as a bhrat
gur pholl a chos.  Ba gheis dó sin.  Ní leigfeadh an Liath
<L 81>
Macha d'aonduine breith uirthi gur mheall Cúchulainn fhéin
chuige le filidheacht í.  Tháinig dhá dheor fholaléithe a thuit ar a
dhá cois tosaigh agus b'olc an comhartha do Chúchulainn sin.
Ar Mhachaire Moghna chonaic sé trí cailleacha caocha ag
bruith feoil madaidh nimhe ar bheara cuilinn.  Ba gheis dó
dul thar theinidh cócaireachta gan an biadh a bhlas, agus ba
gheis dó a ainm fhéin (.i. cú) a bhlas.

Bhí sé ag imtheacht thar na cailleacha nuair a sgairt bean
acu leis agus d'iarr air teacht a chaitheamh an bhídh.  Ní
thiocfadh, ach sa deireadh d'éirigh léithe tabhairt air pilleadh
gur shín chuige leath an mhadaidh as a ciotóig.  Le n-a chiotóig
a rug seisean air.  Bhlais sé cuid de agus chuir an chuid
eile de faoi n-a asgaill chlí.  Fágadh an taobh chlí agus an
sgiathán clí maol marbh leis.

Bhain sé a dhúithche fhéin, mar a bhí Magh Muirtheimhne, amach.
Bhí slóighte Mheidhbhe i n-eagar catha annsin roimhe.  Téid sé
ina charbad gur ionnsuigh iad gur fhág an machaire breac
le cinn agus lámha agus inchinne a námhad.

Ar fheiceáil an áir a bhí Cúchulainn a dhéanamh do Earc mhac
Chairbre Nia Fear smaointigh sé ar chleas a imirt ar ríogh-
ghaisgidheach Uladh.  Chuir sé beirt laoch a throid le chéile ar
thaoibh den arm agus draoi láimh leo.  D'iarr an draoi ar
Chúchulainn eadaraisgín a dhéanamh.  Rinne sé sin.  Annsin
d'iarr an draoi a shleagh ar Chúchulainn: bhí targaireacht
ann go muirbhfeadh a shleagh rí, ach dá bhfaghadh siad-san
an tsleagh uaidh nach dtiocfadh goin ná gortú ortha.

"Ní mó atá an tsleagh uait-se 'ná uaim fhéin agus fir
Éireann in m'aghaidh," ar seisean, "agus bheirim an mionna
bheireadh mo mhuintear nach dtugaim duit í."

"Mura dtuga," arsa'n draoi, "cumfad aor ort."

"Níor cumadh aor orm-sa riamh fa ní a dhiúltú," arsa
Cúchulainn.

Caithidh sé an tsleagh ar lorg a hurla gur mharbh an draoi
agus naonbhar fear léithe.

Beiridh Lughaidh mac Chú Raoi ar an tsleigh.

<L 82>
"Cé thuitfeas leis an tsleigh seo indiu?" ar seisean
le Clainn Chailitín.

"Tuitfidh rí léithe," ar siad-san.

Caithidh Lughaidh an tsleagh le Cúchulainn a bhí ina charbad.
D'fhág sé foluighthe i Laogh mac Rianghabhra í.

D'iarr draoi eile an tsleagh ar Chúchulainn.  Chaith sé
chuige í ar lorg a hurla gur mharbh é fhéin agus naonbhar
fear léithe.

Beiridh Earc mac Chairbre Nia Fear uirthi.

"Cé thuitfeas leis an tsleigh seo indiu?" ar seisean
le Clainn Chailitín.

"Tuitfidh rí léithe," ar siad-san.

"Sin an focal adubhairt sibh le Lughaidh," ar seisean.

"Agus b'fhíor é," ar siad-san: "thuit ríogh-ara Éireann
léithe."

Caithidh Earc an tsleagh gur fhág foluighthe i gcorp an
Liath Macha í.  Bhris an Liath Macha an ughaim gur fhág an
carbad annsin agus gur imthigh go ndeachaidh sa loch as a
dtáinig sí i dtús ama.

D'iarr draoi eile an tsleagh ar Chúchulainn.  Chaith sé
chuige í ar lorg a hurla gur mharbh é fhéin agus naonbhar
fear léithe.

Beiridh Lughaidh ar an tsleigh.

"Cé thuitfeas leis an tsleigh seo indiu?" ar seisean
le Clainn Chailitín.

"Tuitfidh rí léithe," ar siad-san.

"Sin an focal adubhairt sibh le hEarc," ar seisean.

"Agus b'fhíor é," ar siad-san: "thuit rígh-each Éireann
léithe."

"Bheirim an mionna bheireadh mo mhuintear," ar seisean,
"nach é samhail an ríogh a thuit le hEarc a thuitfeas liom-
sa den urchur seo."

Caithidh sé an tsleagh gur fhág foluighthe i gCúchulainn í.
Bhris an Dubh Saingleann an ughaim gur fhág an carbad
annsin agus gur imthigh go ndeachaidh i Loch Saingleann.

<L 83>
D'éirigh Cúchulainn as an charbad, chuir a lámh ar a thaoibh
a choinneáil an mheanaigh ó theacht amach, agus thug aghaidh
ar loch a bhí ina aice gur ól deoch agus gur nigh an fhuil
de a bhí ag teacht go fras.  'Tchí sé cairthe cloiche comhgarach
dó.  Siud 'un na cloiche é gur chuir a chúl léithe gur
cheangail é fhéin dí le n-a chrios.  Níor mhian leis bás a
fhagháil ina luighe ach ina sheasamh agus a aghaidh ar a námhaid.
Tháinig an Liath Macha ar ais dá chosnamh go dtug ruathar
marbhthach ar an tsluagh gur mharbh a lán acu.  Tig éan
gur shuidh ar ghualainn Chúchulainn.

"Ní gnáth éanacha ina suidhe annsiud," arsa Earc.

"marbh atá sé," arsa Lughaidh.  Anonn leis go rug
greim gruaige air le n-a chiotóig gur tharraing a chlaidheamh
gur bhain an ceann de le n-a dheasóig.

BAILE BINN-BHÉARLACH MAC BUAIN

BHÍ Baile mac Buain i ngrádh le hAillinn, le hinghin
Lughdhach mhic Fhearghusa Fairge, rí Laighean.
Shocruigh siad coinne ag Ros na Ríogh ar Bóinn.
Tháinig Baile a dtuaidh as Eamhain Mhacha go Tráigh Bhaile.
Bhí sluagh dá lucht leanamhna leis agus thuirling siad as
a gcuid carbad agus sguir a n-eich gur chuir ar féar a
dh'ingheilt iad.  Annsin thoisigh siad fhéin ar chaitheamh
aimsire agus ar aoibhneas a dhéanamh.

Níorbh' fhada ar an obair sin iad go bhfaca siad chuca
a ndeas an duine uathmhar urghránna fa shiubhal ghéar
ghasta mar sheabhac ag sgiordadh d'aill nó mar an ghaoth
ag gluaiseacht thar ghlas-mhuir.

"Téigheadh duine roimhe," arsa Baile, "a fhiafruighe
de cá bhfuil a thriall nó ca has a dtáinig sé nó goidé
fáth a dheifre."

"Tá mé ag dul ar ais ó thuaidh go Tuagh Inbhir ó Shliabh
<L 84>
Suidhe Laighean," arsa'n duine urghránna, "agus níl de
sgéala liom ach go rug óig Laighean ar inghin Lughdhach mhic
Fhearghusa a thug grádh do Bhaile mhac Buain agus a bhí ag
teacht a fhreastal coinne leis agus gur mharbh siad í.
Rinne draoithe agus fáidhe targaireacht nach gcasfaidhe
ar a chéile beo iad ach go gcasfaidhe i ndiaidh a mbáis
agus nach sgarfadh siad ó n-a chéile annsin go deo."

D'imthigh sé uatha mar bhéadh séideán sídhe ann agus
níorbh' fhéidir leo stop a chur leis.

Ar a chluinstin do Bhaile gur mharbh óig Laighean
Ailleann thuit an t-anam as.  Rinneadh a uaigh agus
sáitheadh a lia os a leacht agus chaoin Ultaigh é.  D'fhás
crann iubhair as an uaigh agus bhí cuma agus cosamhlacht
agus deilbh Bhaile ar bharr an chrainn sin.  Tugadh Tráigh
Bhaile mhic Buain ar an áit ón lá sin amach.

Ó dheas leis an duine uathmhar urghránna agus níor stad
go dtáinig isteach sa ghrianán a raibh Ailleann, inghean
Lughdhach mhic Fhearghusa Fairge.

"Ca has a dtig an té nach n-aithnighmid?" arsa'n
cailín.

"As tuaisceart Éireann, ó Thuagh Inbhir go Sliabh Suidhe
Laighean," ar seisean.

"Agus an bhfuil sgéal nua ar bith leat?" ar sise.

"Níl sgéal ar bith is in-inniste annseo," ar seisean,
"ach chonaic mé Ultaigh ag caoineadh agus ag déanamh
leachta agus ag sáthadh lia agus ag sgríobhadh ainm Bhaile
mhic Bhuain, ríoghdhamhna Uladh, a fuair bás ag taoibh Thráigh
Bhaile.  Bhí sé ag teacht a fhreastal coinne le n-a ghrádh
geal, ach ní'l i ndán dóibh castáil ar a chéile sa tsaoghal
seo ná a chéile a fheiceáil le n-a mbeo."

Amach de léim leis ar innse an droch-sgéil dó.

Thuit an t-anam as Aillinn ar a chluinstin dí.  Rinneadh
a huaigh agus a leacht.  D'fhás crann ubhall as an uaigh go
raibh ina chrann mhór i gcionn sheacht mblian.  Bhí deilbh
agus cosamhlacht cheann Aillinne ar a bharr.

<L 85>
I gcionn sheacht mblian bhain filidh agus fáidhe agus
saoithe an t-iubhar a bhí ar uaigh Bhaile mhic Bhuain agus
rinne tabhall fileadh de gur sgríobh sgéalta físe agus
grádha Uladh innti.  Rinneadh mar a gcéadna leis an
chrann ubhall a bhí ar uaigh Aillinne gur sgríobhadh sgéalta
físe agus grádha Laighean sa tabhaill fileadh a rinneadh de.

Teacht na Samhna i bhfad ina dhiaidh sin rinne Art mac
Cuinn feis.  Tháinig filidh agus aos gach dána ar an fheis
sin mar ba ghnáth leo.  Bhí a dtaibhle leo agus an dá thabhaill
ar ar labhradh ina measg.  Chonaic Art iad.  Tugadh chuige
an dá thabhaill go raibh siad ina lámha aige aghaidh ar aghaidh.
Léim an dá thabhaill ar a chéile gur nasg ina chéile mar
fhéithleann timcheall úrshlaite agus níorbh' fhéidir a sgaradh
ó chéile.  Cuireadh i dtaisgidh mar gach seod eile iad,
agus bhí siad i dTeamhair gur loisg Dúnlaing mac Éanna
an áit an uair a mharbh sé an ingheanradh i dTeamhair.

FIONN AGUS BRADÁN AN FHEASA

DEIMHNE b'ainm d'Fhionn mhac Cumhaill ar tús.
Cuireadh ina óige é a fhoghlunn éigse ó Fhinnéigeas
ar Bóinn.  Bhí Finnéigeas seacht mbliana ar
lorg bhradán an fheasa a bhí ar Linn Fhéic.  D'éirigh leis
a mharbhadh i ndeireadh na dála agus thug sé do Dheimhne
é le n-a chócaireacht dó, agus d'iarr sé air bheith ar a
aire agus gan blas de a chur ina bhéal go dtugadh sé ar
ais chuige-san é.

D'éirigh spuaic ar an bhradán agus é dá rósadh ag
Deimhne.  Chuir Deimhne a ordóg ar an spuaic le n-a
brúghadh síos ar dhóigh nach bhfeicfeadh Finnéigeas í.  Dhóigh
an spuaic an ordóg agus sháith Deimhne ina bhéal í leis an
phian a mhaolú.

Ar theacht dó leis an bhradán rósta chuig Finnéigeas
<L 86>
chuir Finnéigeas ceist air ar bhlais sé an t-iasg.
Dubhairt sé nár bhlais, ach nuair a bhí an t-iasg dá rósadh
aige gur éirigh spuaic air, gur chuir sé a ordóg ar an
spuaic agus gur dóigheadh an ordóg agus gur sháith sé
ina bhéal í.

"C'ainm thú?" arsa Finnéigeas.

"Deimhne," ar seisean.

"Fionn d'ainm feasta," arsa Finnéigeas, "agus is
duit a bhí i ndán an bradán a chaitheamh."

D'ith Fionn an bradán, agus is ó ithe bhradán an fheasa
a fuair sé buaidh an fheasa gach uair dá gcuireadh sé a
ordóg ina bhéal agus a chognadh í ó chnámh go smior agus ó
smior go smuaiseach.

TÓRAIDHEACHT DHIARMADA AGUS GHRÁINN E

LÁ dár éirigh Fionn mac Cumhaill amach go moch ar
an fhaithche i nAlmhain Laighean lean Oisín mac Fhinn
agus Diorraing mac Dhobhair uí Bhaoisgne é le
n-a fhagháil amach goidé ba chúis le n-a mhoch-éirghe.  Chuir
Oisín ceist air goidé an buaidhreadh a thug amach é i mocha
na maidne mar sin.  D'fhreagair Fionn agus dubhairt go
raibh sé gan bhean gan bhainchéile ó fuair Maighnéis, inghean
Gharaid Ghlúnduibh mhic Mhóirne, bás, agus nach mbéadh suidhe
ná suaimhneas aige go bhfaghadh sé bean eile.

Mhol Diorraing dó Gráinne, inghean Chormaic mhic Airt,
oir gurbh' í an bhean b'fhearr dealbh agus déanamh agus
urlabhra de mhná na cruinne go léir í.  Dubhairt Fionn
go raibh imreasan agus easaontas eadar é fhéin agus
Cormac le fada, agus nár mhaith leis a dhiúltú dá dtéigheadh
sé go Teamhair a dh'iarraidh Ghráinne, ach go mbéadh sé fa
chomaoin mhóir ag Oisín agus ag Diorraing, dá dtéigheadh
<L 87>
siad-san 'un cainte le Cormac go bhfaghadh amach goidé
an suidheamh a bhí ar na gnaithe.

D'imthigh Oisín agus Diorraing a ghan fhios don chuid
eile de na Fiana, agus ar rochtain na Teamhrach dóibh
fuair siad Cormac agus a shlóighte i lár aonaigh agus
oireachtais ar an fhaithche rompa.  Bhí fáilte rompa ag
Cormac, agus níorbh' fhada go raibh na gnaithe ar a dtáinig
siad i láthair an ríogh ag Oisín.

Ar a chluinstin do Chormac gur a dhéanamh cleamhnais
d'Fhionn a tháinig an dís dubhairt nach raibh mac ríogh
ná duine uasail nár dhiúltuigh a inghean-san a phósadh
agus gurab air-san a bhí cách ag cur an loicht.  "Ní
thabhairfead-sa," ar seisean, "sgéal cinnte ar bith daoibh
go dtugad i láthair m'inghine sibh go gcluine sibh óna
béal fhéin an glacadh nó diúltú a bhéas aici ar Fhionn."

Bhí Gráinne ina grianán, agus isteach le Cormac agus
Oisín agus Diorraing.  Labhair an rí le n-a inghin gur
mhínigh dí gur dís de mhuintir Fhinn mhic Cumhaill a bhí leis
dá hiarraidh-sa mar bhainchéile do rígh na bhFian.  Níorbh'
fhada d'fhág Gráinne i n-amhras aonduine den triúr:
"Má tá do dhíol-sa de chliamhain ann," ar sise, "cad
chuige nach mbéadh mo dhíol-sa d'fhear agus d'fhear-chéile
ann?"  Shocruigh sin an sgéal.  Bhí siad sásta; agus
ba hé an mín is réidhteach a bhí air go dtiocfadh Fionn
agus a chuid fear go Teamhair fa chionn coicthighise a
chríochnú an chleamhnais.

I gcionn na coicthighise shroich Fionn agus sluagh de na
Fiana Teamhair.  Bhí fáilte ag an rígh rompa agus thug
isteach go Teach Miodhchuarta na Teamhrach iad.  Bhí féasta
breagh réidh dóibh istoigh, agus shuidh Cormac agus a bhean,
Eitche inghean Atáin Chorcaighe, agus Gráinne síos un
buird.  Shuidh Fionn ar dheis an ríogh, agus Cairbre Lifeachair
agus Oisín agus an chuid eile de na fir ar an taoibh eile.

Shuidh Dáire duanach mac Móirne, draoi deigheolach, os
coinne Ghráinne agus níorbh' fhada go raibh an dís i sians
<L 88>
comhráidh.  D'éirigh Dáire gur chan duanta agus dánta
a sean agus a sinsear do Ghráinne.  Chuir Gráinne i gcéill
do Dháire annsin nach raibh a fhios aici cad chuige a
dtáinig Fionn mac Cumhaill ar an turus sin go Teamhair
agus gur mhaith léithe fios fáth an sgéil a fhagháil óna
bhéal-san.  D'innis seisean sin dí.

"Is iongnadh liom," arsa Gráinne, "nach d'Oisín
iarras Fionn mé, oir badh chóra a mhacasamhail a thabhairt
damh 'ná fear is sine 'ná m'athair."  "Ná habair sin,
a Ghráinne," arsa'n draoi, "ná dá gcluineadh Fionn thú,
ní bhéadh baint aige fhéin leat, agus ní leigfeadh an eagla
d'Oisín baint a bheith aige leat."

D'éirigh Gráinne fiosrach annsin gur fhiafruigh de Dháire
cér'bh' é an fear úd agus cér'bh' é an fear úd eile gur
ainmnigh an draoi mórán de na laoich a bhí sa láthair dí.
Ina measg bhí Goll agus Osgar agus Caoilte mac Rónáin
agus Diarmaid ó Duibhne.  Ghoir Gráinne ar a comhail
choimhdeachta gur iarr uirthi an corn cloch-órdha a bhí sa
ghrianán a thabhairt chuici.  Líon sí an corn (théigheadh ól
naoi naonbhar ann).  "Beir leat an corn seo ionns'
ar Fhionn ar tús," arsa Gráinne leis an chomhail, "agus
abair leis deoch a ól as, agus nocht dó gur mise a chuir
chuige é."

Bhain Fionn deoch as an chorn, agus níor luaithe an deoch
thiar aige 'ná thuit a thoirchim suain air.  D'ól Cormac
agus Eitche agus Cairbre Lifeachair agus a lán eile deoch
as an chorn ina dhiaidh sin, agus thuit siad thart ina suan
mar thuit Fionn.

Níorbh' é faill na faillighe ag Gráinne é: níor luaithe
ina dtrom-chodladh an dream a d'ól deoch as an chorn
'ná d'éirigh sí gur shuidh eadar Oisín agus Diarmaid
ó -Duibhne.  Chuir sí ceileabhar suirghe ar Oisín, ach dubhairt
seisean nach mbéadh baint aige le haon-mhnaoi dá luadhfaidhe
le Fionn.  Annsin thug sí aghaidh ar Dhiarmaid gur chuir
ceileabhar suirghe air-han.  Ach sin a raibh ar a shon aici:
<L 89>
dubhairt Diarmaid nach mbéadh baint aige le haon-mhnaoi
a luadhfaidhe le hOisín gan trácht ar an mhnaoi a luadhfaidhe
le Fionn.  Ar a chluinstin sin do Ghráinne cuiridh sí geasa
droma draoidheacht ar Dhiarmaid éalódh léithe.

Ní raibh teacht as aige ach imtheacht le Gráinne.  Bhí sé
eadar dhá chomhairle ar feadh i bhfad goidé b'fhearr dó
a dhéanamh.  Ní raibh maith dó a rádh le Gráinne go raibh
eochracha na Teamhrach ag Fionn: Dubhairt sise go raibh
doras éalóidh ar a grianán-sa.  Ba bheag an tairbhe dó a
rádh léithe go raibh geasa air-san gan dul amach ar dhoras
éalóidh ar bith: Dubhairt sí gurab é an sgéal a chuala
sí riamh go dtéigheadh gach laoch agus curadh de léim de
chranna a shleagh agus a chraoiseach thar bhallaí gach dúin
amach.  Go rachadh sise amach ar an doras éalóidh agus
chead aige-san a leanamhaint thar bhallaí na Teamhrach.

Siud 'un siubhail Gráinne.  Níor imthigh Diarmaid ina
diaidh gur chomhairligh Oisín agus Osgar agus Caoilte
agus Diorraing dó í a leanamhaint.  I n-éadan a thola
a d'imthigh sé annsin fhéin.  Dubhairt Gráinne leis go
dtug sí grádh a croidhe dó ón lá a chonaic sí é ag cur
an bháire ar Chairbre Lifeachair agus ar ghasraidh na
Teamhrach, ach leig sé an méid sin dá cuid cainte isteach
ar chluais amháin agus amach ar an chluais eile.

Chuaidh sé de léim sa deireadh thar bhallaí an dúin amach.
Bhí Gráinne ar an fhaithche amuigh ag feitheamh leis.  Rinne
sé a dhícheall le tabhairt uirthi pilleadh agus Fionn a
ghi acadh mar chéile.  Ní raibh gar dó ann.  "Gluais leat,"
ar seisean, nuair a chonaic sé nach bpillfeadh sí.

Ní raibh thar mhíle curtha díobh acu nuair adubhairt
Gráinne go raibh tuirse ag teacht uirthi.  Mheas Diarmaid
gur mhaith an leithsgéal sin aige le n-a rádh léithe arís
pill eadh.  Ní raibh rún pillte ar bith aici-se.  Ina ionad
sin isér'd a mhol sí do Dhiarmaid imtheacht ar ais go faithche
na Teamhrach agus carbad a chur ar dhá each de chuid a
hathara agus go bhfanóchadh sise san áit a raibh sí go
<L 90>
dtigeadh sé leis an eachraidh agus an carbad.  Ar theacht
ar ais dó chuaidh an dís sa charbad agus thiomáin leo go
dtáinig go Béal Átha Luain.

Ar eagla go gcuirfeadh Fionn lorg na heachraidhe agus
an charbaid shocruigh Diarmuid ar na heich a sgur ar bhruach
na habhanna.  Thug sé each díobh thar an áth anonn agus
d'fhág an ceann eile ar an bhruach i bhfos.  Chuaidh sé fhéin
agus Gráinne annsin míle leis an tsruth siar go dtáinig
i dtír ar thaoibh Chonnacht den abhainn.  Níor stad siad
den ghluaiseacht gur shroich Doire dá Bhoth.  Ghearr Diarmaid
an doire ina thimcheall agus rinne seacht ndoirse feagha
air.  Chóirigh sé leaba luachra i gceart-lár an doire do
Ghráinne annsin.

Ar mhusgladh d'Fhionn is do Chormac is do lucht na
Teamhrach maidin lá ar n-a bhárach as an tsuan ina raibh
siad fuair siad Diarmaid agus Gráinne imthighthe.  Tháinig
dóghadh éada ar rígh na bhFian.  D'orduigh sé ar an bhomaite
dá chuid lorgairí, mar a bhí, Clanna Neamhain, imtheacht
ar thóir an phéire.  Chuir siad-san a lorg go Béal Átha
Luain.  Lean Fionn agus na Fiana iad.  Níorbh' fhéidir
le Clanna Neamhain an lorg a leanamhaint thar an áth anonn,
agus bhagair Fionn go gcrochfadh sé ar gach taoibh den
abhainn iad, mura bhfaghadh siad an lorg.

Chuartuigh Clanna Neamhain an abhainn suas agus an
abhainn siar go bhfuair lorg Dhiarmada agus Ghráinne ag
dul i dtír ar thaoibh Chonnacht, agus níorbh' fhada gur
labhair Fionn agus dubhairt go raibh a fhios aige-san cá
raibh Diarmaid agus Gráinne, go raibh siad i nDoire
dá Bhoth.

Níor mhaith le hOisín ná le hOsgar ná le Caoilte ná
le Diorraing go dtiocfadh Fionn go formhothuighthe ar
Dhiarmaid, agus chuir siad Bran le rabhadh chuige.  Ar
theacht do Bhran chlis Diarmaid as a chodladh agus d'iarr
Gráinne air teicheadh.  Dubhairt sé nach dteichfeadh, "oir
ní fearr liom uair a bhéarfas Fionn orm 'ná anois ó nach
<L 91>
bhfuil dul uaidh agam."  Tháinig crith cos agus lámh ar
Ghráinne ar a chluinstin sin dí.

Ar eagla nár shroich Bran Diarmaid le rabhadh a thabhairt
dó fá'n chontabhairt a bhí ag tarraingt air thug Oisín ar
fhearghóir, ar choisidhe Chaoilte, trí gártha a thabhairt ar
dhóigh go gcluinfeadh Diarmaid é.  Chuala Diarmaid na
gártha, ach ní theichfeadh ar chomhairle Ghráinne, oir níorbh'
fhearr leis uair a bhéarfadh Fionn air 'ná i láthair na
huaire sin.

Ar theacht go Doire dá Bhoth d'Fhionn chuir sé Fiana
Éireann ina bhfáinne timcheall an doire ar dhóigh nach mbéadh
bealach éalóidh ag Diarmaid.

Foillsigheadh d'Aonghus Óg, mac an Daghdha, oide foghlumtha
Dhiarmada, géibheann a dhalta agus ghluais le luas na
gaoithe as Brugh na Bóinne go raibh i nDoire dá Bhoth.
Isteach leis a ghan fhios d'Fhionn agus do na Fiana gur
iarr ar Dhiarmaid agus ar Ghráinne dul faoi bheinn a
bhrait go dtugadh slán as lúib na námhad iad.  "Beir
Gráinne leat," arsa Diarmaid, "ach ní rachad-sa leat
go bráth.  Má bhím beo, leanfad sibh ar ball."

Chuir Aonghus Gráinne faoi bheinn a bhrait agus ghluais
léithe amach a ghan fhios d'Fhionn agus do na Fiana.
Ní dhearna Aonghus stad ná comhnuidhe gur shroich Luimneach
le Gráinne.

Ar imtheacht d'Aonghus is do Ghráinne d'éirigh Diarmaid
ina sheasamh go dtáinig chuig doras de na seacht ndoirse
feagha a bhí ar an doire gur fhiafruigh cé bhí ann 'gha choimheád.
"Ní námha duit aonduine dá bhfuil ann," arsa'n lucht
coimheáda, "oir tá Oisín mac Fhinn, agus Osgar mac
Oisín, agus maithe Chlanna Baoisgne i n-éinfheacht leo,
agus tar chugainn amach agus ní leigfidh an eagla d'aonduine
méar a leagan ort."  "Ní rachad," arsa Diarmaid, "go
bhfeicfead cé'n doras ar a bhfuil Fionn."

Chuaidh sé chuig an dara doras, agus chuig an tríomhadh
doras, agus chuig an ceathramhadh doras, agus chuig an
<L 92>
cúigeadh doras, agus chuig an seiseadh doras.  Cairde dó
a bhí ar gach doras go dtáinig sé chuig an seiseadh doras.
Dearg náimhde dó a bhí ar an doras sin.  Thug a chairde ag
gach doras cuireadh dó teacht amach agus gheall go mbéadh
ina sgiath chosanta dó ar Fhionn.  Dubhairt seisean nach
rachadh sé amach go dtigeadh chuig an doras ar a raibh Fionn.
Níor chuir lucht coimheáda an seiseadh dorais fiacail sa
sgéal: Dubhairt siad go ndéanfadh siad biadh míoltóg
de, dá dtigeadh sé chuca amach.  Ba hé freagra Dhiarmada
ortha nach le heagla rompa ach le neimhchion ortha nach rachadh
sé chuca amach.  Bhí Fionn agus a cheithre chéad amhas ar an
seachtmhadh doras.  "Bheirim-sa mo bhriathar," arsa Diar-
maid ar theacht un an dorais sin dó, "gurab é an doras
ar a bhfuil tusa, a Fhinn, an doras ar a rachad-sa amach."
Le sin d'éirigh sé de léim de chranna a shleagh agus a
chraoiseach go ndeachaidh glan amach thar Fhionn agus a
mhuintir gur imthigh as a n-amharc i n-am ghoirid.  Lean sé
lorg Aonghusa agus Ghráinne annsin go dtáinig aníos leo i
Luimneach.  Bhí both sheasgair ina dtimcheall agus craos
teineadh thíos acu agus leath tuirc ar bheara dá rósadh os
comhair na teineadh.  Rinne siad a gcuid nuair a bhí an torc
rósta, agus d'fhan Aonghus acu go maidin.

Ar theacht na maidne lá ar n-a bhárach dubhairt Aonghus
go mbéadh seisean ag imtheacht feasta.  "Fágaim de chomh-
airle agat, a Dhiarmaid," ar seisean, "gan dul i gcrann
aon-choise ar teicheadh roimh Fhionn, ná i n-uamhaigh thalaimh
aon-dorais, ná i n-oileán mara nach mbéidh ach aon-bhealach
dá ionnsuighe; agus cibé áit a mbruithfidh tú do chuid nach
ann a chaithfeas tú í; agus cibé áit a luighfidh tú nach ann
éireochas tú maidin lá ar n-a bhárach."

D'fhág sé slán acu annsin, agus d'imthigh Diarmaid agus
Gráinne ar thaoibh na láimhe deise siar a chois na Sionainne
go dtáinig siad go habhainn na Leamhaine.  Mharbh Diarmaid
bradán ar bhruach na Leamhaine; agus nuair abhí sérósta aige,
chuaidh sé fhéin, agus Gráinne thar an abhainn anonn gur chaith é.

<L 93>
Ar maidin lá ar n-a bhárach ghluais leo siar go dtáinig
go Bogach Fhinn Léithe.  Casadh an t-óglach ortha ar an Bhogach.
Chuir Diarmaid forán air agus d'fhiafruigh sgéala de.
"Óglach mise atá ag iarraidh tighearna," ar seisean,
"agus Muadhán m'ainm."  "Goidé ghéanfá damh, a óglaigh?"
arsa Diarmaid.  "Ghéanfainn giollacht sa lá duit agus
faire san oidhche," arsa Muadhán.  Mhol Gráinne do Dhiar-
maid an t-óglach a fhostódh.  D'fhostuigh.  Thriall an triúr
leo annsin go dtáinig siad go bruach srutháin.  Chuir Muadhán
Diarmaid agus Gráinne ar a mhuin go dtug thar an tsruthán
anonn iad.  Rinne sé mar a gcéadna ar theacht chuig an
chéad-sruthán eile dóibh.  Chuaidh siad i n-uamhaigh thalaimh i
n-aice Thonn Tóime.  D'fhág Muadhán Diarmaid agus
Gráinne go seasgair san uamhaigh agus chuaidh sé fhéin amach
'un na coilleadh gur bhain slat gur chuir ruaim agus dubhán
uirthi.  Chuir sé caor cuilinn ar an dubhán agus bhain an sruth
amach.  Bhí iasg ar an chéad-bhuille leis.  Chuir sé suas an
dara caor gur mharbh an darahiasg.  Chuir sé suas an tríomhadh
caor gur mharbh an tríomhadh hiasg.

Tháinig sé ar ais 'un na huamhacha gur chuir na trí beath-
adhaigh éisg ar bheara dá rósadh.  Nuair a bhí siad rósta, ar
seisean, "Bheirim roinnt an éisg seoduit-se, a Dhiarmaid."
"Is fearr liom thusa dá roinnt 'ná mé fhéin," arsa
Diarmaid.  "Maise, bheirim roinnt an éisg duit-se, a
Ghráinne," arsa Muadhán.  "Is leor liom thusa dá roinnt,"
arsa Gráinne.  "Maise," arsa Muadhán, "dá mbadh thusa
a roinnfeadh an t-iasg, a Dhiarmaid, bhéarfá an chuid ba
mhó do Ghráinne; agus dá mbadh í Gráinne roinnfeadh an
t-iasg, is duit-se a bhéarfadh sí an chuid ba mhó; ach ó tharla
gur ar mo chrann-sa atá roinnt an éisg, bíodh an t-iasg is
mó agat-sa, a Dhiarmaid, agus an dara hiasg is mó ag
Gráinne, agus bíodh an t-iasg is lugha agam fhéin."  Shuidh
siad síos gur chaith a gcuid annsin, agus rinne Muadhán
faire agus coimheád dóibh go maidin.

Ar éirghe do Dhiarmaid ar maidin d'iarr sé ar Ghráinne
<L 94>
faire a dhéanamh ar son Mhuadháin agus go rachadh sé fhéin
amach a bhreathnú na tíre ina thimcheall.  Shiubhail sé leis
go bhfaca tulach roimhe.  Chuaidh sé go mullach na tulcha a
bhreathnú 'sna ceithre háirde fichead.  Níorbh' fhada go bhfaca
sé chuige aniar an cabhlach mór ag déanamh ar an chladach fa
bhun na tulcha ar a raibh sé.  Tháinig naoi naonbhair duaisle
an chabhlaigh i dtír agus siud Diarmaid ina n-arraicís a
fhiafruighe sgéala díobh.  "Trí rígh-fhéinnidhthe Mara nIocht
sinne," ar siad, "agus Fionn mac Cumhaill a chuir cuireadh
orainn teacht a thóraidheacht gadaidhe atá ar a sheachnadh ar a
dtugtar Diarmaid ó Duibhne.  Tá trí coin nimhe againn agus
leigfimid ar a lorg iad agus ní fada go mbéidh a fhios
againn cá bhfuil sé.  Ní loisgeann teine agus ní bháitheann
uisge agus ní dheargann arm ar na coin sin.  Támuid fhéin
fiche céad fear láidir ann, agus is fear comhlainn céad
gach fear againn.  Agus innis dúinn cé thú fhéin nó an
bhfuil táisg nó tuairisg Dhiarmada uí Dhuibhne agat?"
"Chonaic mé indé é," arsa Diarmaid.  "Níl ionnam
fhéin ach gaisgidheach atá ag siubhal an domhain le láidreacht
mo láimhe agus cruas mo chlaidhimh."

"An bhfuil fíon in bhar longa libh?" arsa Diarmaid.
"Tá," ar siad-san.  "Dá dtugadh sibh tonna fíona
amach," ar seisean, "ghéanfainn fhéin cleas daoibh."

Cuireadh daoine a dh'iarraidh an tonna, agus ar theacht ar
ais dóibh thóg Diarmaid an tonna eadar a dhá láimh gur ól
deoch as.  D'ól cách an chuid eile den fhíon.  Thóg Diarmaid
an tonna annsin go dtug leis go mullach an chnuic é.  Chuaidh
sé a mharcaidheacht ar an tonna agus leig le fánaidh é go
dtáinig go bun an chnuic.  Rinne sé an cleas céadna trí
huaire agus é ar mhum an tonna rith an ama ó mhullach
go bun an chnuic.  Ba suarach an cleas é, dar leis na
coimhthighigh.  Siud le duine acu a mharcaidheacht ar an tonna.
Thug Diarmaid buille dá chois don tonna gur thuit an
marcach go ndeachaidh an tonna thairis gur bhrúigh an meanach
agus na putóga aige.  Lean Diarmaid an tonna go dtug
<L 95>
go mullach an chnuic arís é.  Chuaidh an dara duine air gur
tharla dó mar tharla don chéad-duine.  Sul ar stad siad
marbhadh leith-chéad de na coimhthighigh le cleas Dhiarmada an
lá sin.  Ar theacht na hoidhche d'imthigh lucht an chabhlaigh 'un
a gcuid long agus bhain Diarmaid Muadhán agus Gráinne
amach.  Mharbh Muadhán trí bradáin dóibh an oidhche sin, agus
rinne faire agus coimheád go maidin.

Ar maidin lá ar n-a bhárach chuaidh Diarmaid amach un
na tulcha agus níorbh' fhada ann é go bhfaca na trí rígh-
fhéinnidhthe chuige.  D'fhiafruigh díobh an ndéanfadh siad
tuilleadh cleasaidheachta.  Dubhairt siad-san gurbh' fhearr
leo sgéala a fhagháil fa Dhiarmaid ó Dhuibhne.  "Chonaic mé
fear a chonaic indiu é," arsa Diarmaid.  Ar a rádh sin dó
bhain sé de a arm agus a éideadh agus chuir crann buidhe
Mhanannáin ina sheasamh ar lorg a urlainne go raibh a rinn
i n-airde.  D'éirigh sé de léim éadtrom annsin go dtáinig
anuas ar bharr an ghae, agus thuirling go talamh gan goin
gan loit.

Dubhairt fear de mhuintir na rígh-fhéinnidhthe gur duine é
nach bhfaca cleas ar foghnamh riamh nuair a thug sé cleas ar a
leithéid sin.  Bhain sé de a arm agus a éideadh agus d'éirigh
de léim go dtáinig anuas go trom ar rinn an ghae go
ndeachaidh an ga thríd a chroidhe.  Thug an dara fear iarraidh
ar an chleas a dhéanamh, ach tharla dó-san mar tharla don
chéad-duine.  Thug fear eile iarraidh air, ach ba hé an deireadh
a bhí ar an sgéal gur thuit leith-chéad de na coimhthighigh leis
an chleas sin Dhiarmada.

Lá ar n-a bhárach bhain Diarmaid dhá ghabhail sa choillidh
ba chomhgaraighe dó go dtug leis gur sháith ar an tulaigh
iad.  Chuir sé an Mór-alltach, claidheamh Aonghusa an
Bhrogha, eadar an dá ghabhail agus a bhéal i n-airde.  D'éirigh
sé de léim éadtrom annsin gur thomhais de throighthe an
claidheamh trí huaire ó dhornchlainn go déis, agus thuirling
gan gearradh gan leonadh.  Chuaidh fear de na coimhthighigh a
dhéanamh an chleasa, ach tharla cos leis ar gach taoibh den
<L 96>
chlaidheamh ag tuirlingt dó gur sgoilteadh go bathas é.  Tharla
an ní céadna don dara fear a thug iarraidh air.  Níor
sguir na coimhthighigh de dhéanamh an chleasa sin go raibh
oiread díobh marbh agus marbhadh gach lá den dá lá roimhe
sin.

Maidin lá ar n-a bhárach chuir Diarmaid a éideadh catha
air nárbh' fhéidir a ghoin faoi ná thríd ná thairis.  Rug sé ar
an Mhór-alltach nach bhfágadh fuidheall buille ná béime den
chéad-iarraidh.  Fuair sé an Ga Buidhe agus an Ga Dearg
nach dtáinig aonduine riamh slán uatha dár loiteadh leo.
Ar a fheiceáil do Ghráinne gléasta fa n-a chuid arm agus
éididh tháinig uamhan agus eagla uirthi gur i gcionn troda
a bhí sé ag gabháil, ach mhaoluigh ar a himeagla nuair adubhairt
sé gur ar fhaitchíos go gcasfaidhe námha air a chuir sé an
cóiriú catha sin air fhéin.

Ar theacht i dtír do na coimhthighigh an lá sin d'fhiafruigh
siad de an raibh sgéala ar bith fa Dhiarmaid ó Dhuibhne aige.
Dubhairt sé go bhfaca sé é tamall gearr roimhe sin.
"Maise," arsa siad-san, "treoruigh sinn 'un an ionaid a
bhfuil sé go dtigamuid a cheann i láthair Fhinn mhic Cumhaill."
"B'olc an chomaoin agam é," arsa Diarmaid, "dá
ndéanainn mar adeir sibh, oir tá sé ar choimirce mo ghaile
agus mo ghaisgidh."  "Mura ndéana," arsa siad-san,
"bhéarfamaid do cheann i láthair Fhinn, oir is námha dó
thú."

Le sin d'ionnsuigh sé iad go dtug ár agus bás ar na
slóighte díobh, ar dhóigh nár éaluigh uaidh ach na trí rígh-
fhéinnidhthe agus beagán dá muintir ar éirigh leo a gcuid
long a bhaint amach le luas a reatha.

Tháinig Dubh-chosach, duine de na rígh-fhéinnidhthe, a chomh-
rac le Diarmaid lá ar n-a bhárach.  Throid an dís go tréan
calma ar feadh i bhfad.  Annsin chaith siad na hairm uatha
agus rug ar a chéile go ndearna coraidheacht dhian gur
thóg Diarmaid Dubh-chosach gur bhuail faoi é gur cheangail
go daingean dosgaoilte den talamh é.  Tháinig Fionn-
<L 97>
chosach, duine eile de na rígh-fhéinnidhthe, agus rinne Diarmaid
mar a gcéadna leis.  Tháinig Tréan-chosach, an treas
rígh-fhéinnidh, gur claoidheadh is gur ceangladh é mar rinneadh
leis an bheirt eile.

Mheas Diarmaid nárbh' fhada go gcluinfeadh Fionn sgéala
fá'n ár a thug sé fhéin ar na coimhthighigh agus gur ghoirid
go mbéadh na Fiana agus trí coin nimhe na gcoimhthigheach
go dian ar a thóir aige.  Ar an adhbhar sin shocruigh sé ar
an uamhaigh a fhágáil ar eagla go mbéarfadh Fionn air.
D'imthigh sé fhéin agus Gráinne agus Muadhán go dtáinig
go Sliabh Luachra.

Tháinig a raibh fágtha de na coimhthighigh as a gcuid long
lá ar n-a bhárach 'un na tulcha go bhfuair na trí rígh-fhéinnidhthe
ceangailte rompa ann.  Shíl siad go n-éireochadh leo sgaoil-
eadh díobh, ach ina ionad sin is amhlaidh ba chruaidhe a bhí an
ceangal ag fásgadh ortha.  Le sin 'tchí siad chuca baineachlach
Fhinn mhic Cumhaill le luas na gaoithe.  D'fhiafruigh siad
sgéala dí ar theacht i láthair dí, agus d'innis sí dóibh gur
Deirdre an Duibh-shléibhe a hainm, agus gur chuir Fionn í
ar a dtuairisg-san.  D'innis siad dí cumraidheacht agus
cosamhlacht an óglaigh a rinne an t-ár ortha.  "Bheirim-sa
mo bhriathar," ar sise, "gurab é Diarmaid ó Duibhne
fhéin a bhí ann.  Tugaidh bhar gcoin libh agus leigidh ar a lorg
iad agus cuirfead-sa Fionn agus na Fiana chugaibh."

Thug na coin aghaidh ar an uamhaigh, agus ó nach bhfuair
siad Diarmaid ann d'imthigh siad ar a lorg go Sliabh
Luachra.  Lean na coimhthighigh iad.  Ar a bhfeiceáil chuige
do Dhiarmaid tháinig fuath aige ortha.  Rug Muadhán ar
Ghráinne gur chuir ar a mhuin í go dtug míle siar an sliabh
í.  D'iarr sé ar Dhiarmaid Gráinne a leanamhaint agus
go gcoisgfeadh sé fhéin an chéad-chú a bhí ag tarraingt
ortha de.  Le sin bhain sé coileán con as a chrios amach gur
chuir ar a bhais é.  Bhí an cú ag teacht agus a craos fosgailte.
Ar a teacht fa chupla léim dóibh d'éirigh an coileán con
de bhais Mhuadháin go ndeachaidh i gcraos na con go dtug

<L 98>
a croidhe amach ar a taoibh.  Ar ais leis an choileán ar
bhais Mhuadháin ar fheiceáil na con ar lár marbh dó.  Mharbh
Diarmaid an dara cú a leigeadh leo le hurchur den Gha
Dhearg a chuir sé thríd a himlinn go dtáinig a meanach agus
a putóga amach.  Tháinig an treas cú agus thug léim éadtrom
os cionn Dhiarmada ag brath breithe ar Ghráinne.  Rug
Diarmaid ar dhá chois deiridh uirthi agus í ag gabháil thairis
gur bhuail a ceann i n-éadan carraige gur steall an inchinn
aiste.  Annsin d'ionnsuigh sé na coimhthighigh a bhí ag teacht
gur mharbh a gcuid ceannphoirt.  Theich a lucht leanamhna
ar thuitim dá gceannphoirt agus lean Diarmaid iad ar
dhóigh nár éaluigh aonduine díobh slán.  Le linn an áir
d'éaluigh Deirdre an Duibh-shléibhe le luas na gaoithe go
dtug sgéala an sgriosa agus an mharbhtha chuig Fionn.

Ar fhagháil fhaisnéise ó Dheirdre d'Fhionn go raibh na
trí rígh-fhéinnidhthe ceangailte ar an tulaigh ag Diarmaid
ghluais sé fhéin agus na Fiana un na tulcha.  Bhí a fhios ag
Fionn nach raibh ach an ceathrar ar na Fiana a raibh ar a
gcumas sgaoileadh den cheangal a chuir Diarmaid ar na
rígh-fhéinnidhthe, mar bhí Oisín agus Osgar agus Lughaidh
Láimh-éachtach agus Conán Maol mac Móirne.  Dhiúltuigh
gach duine díobh sin sgaoileadh díobh, agus níorbh' fhada
gur fhág an t-anam an triúr a bhí ceangailte.

Ghluais Diarmaid agus Gráinne agus Muadhán as Sliabh
Luachra go dtáinig go bruach na Sionainne.  Thriall siad
annsin a chois na habhanna go dtáinig go Luimneach.  Ba
hannsin adubhairt Muadhán go mbéadh sé fhéin ag imtheacht
feasta; agus cé nár thaitin sin le Diarmaid, d'fhág
Muadhán slán acu, agus ba dubhach dubrónach a bhí Diarmaid
agus Gráinne ina dhiaidh.

Thriall Diarmaid agus Gráinne leo agus níor stad den
tsiubhal go dtáinig siad go triucha céad ó bhFiachrach i
gConnachta.  Ar rochtain coilleadh a bhí annsin dóibh rinne
Diarmaid fian-bhoth i gceart-lár na coilleadh.  Mharbh sé
fiadh allta an oidhche sin gur ith sé fhéin agus Gráinne a
<L 99>
ndóthain feola agus gur choisg a dtart le fíor-uisge.  Ar
éirghe ar maidin do Dhiarmaid chuaidh sé chuig an tSearbhán
Lochlannach go bhfuair cead sealga agus fiadhaigh uaidh ach
gan baint le n-a chaora go bráth.

Ag imtheacht do Thuatha Dé Danann go Tír Tairngire
bhí cná corcra agus ubhla caithne agus caora cumhra leo.
Ag gabháil triucha céad ó bhFiachrach láimh leis an Mhuaidh
dóibh thuit caor de na caora uatha.  D'fhás crann caorthainn
as an chaor sin, agus ní thig galar ná easláinte ar aonduine
dá n-itheann trí caora de chaora an chrainn sin.  Ar a
chluinstin do Thuatha Dé Danann go raibh an bhuaidh sin ag
an chrann caorthainn chuir siad an Searbhán Lochlannach,
óglach dá muintir fhéin, dá choimheád.  Fathach a raibh súil
amháin i gceart-lár a éadain eisean.  Ní dheargadh arm
air agus ní loisgeadh teme é agus ní bháitheadh uisge é ar
mhéad a dhraoidheachta.  Ní raibh sé i ndán dó bás a fhagháil
a choidhche go mbuailfidhe trí bhuille den lorgaid iarainn a
bhí aige fhéin air.  I mbarr an chrainn chaorthainn a chodluigheadh
sé san oidhche agus ag a bhun a bhíodh sé sa lá.  Rinne sé
margadh le Fionn agus leis na Fiana gan aonduine acu
seilg a dhéanamh sa triucha céad sin.

Chuir Fionn agus a mhuintear na trí rígh-fhéinnidhthe a
fuair bás den cheangal a chuir Diarmaid ortha, agus thug
aghaidh annsin ar Almhain.  Níorbh' fhada ar ais ina dhún
Fionn go bhfaca chuige an caogad laoch agus beirt d'fheara
breaghtha maiseacha i bhfíor-thosach na buidhne.  Ar theacht i
láthair dóibh bheannuigh siad d'Fhionn agus dubhairt gur náimhde
dó iad.  Go raibh a n-aithreacha i láthair ag marbhadh Chumhaill
mhic Thréanmhóir uí Bhaoisgne i gcath Chnucha, gur thuit siad
fhéin sa chath, agus gur a dh'iarraidh síothchána air-san a
tháinig siad fhéin chuige-san.  "Is mithid linn ionad ar
n-aithreach a fhagháil san Fhianaidheacht," ar siad-san.

Dubhairt Fionn go dtabhairfeadh sin dóibh ach éiric a fhagháil
uatha i mbás a athara.  "Goidé an éiric atá dá hiarraidh
agat?" arsa Aonghus mac Airt óig mhic Mhóirne, duine de
<L 100>
na fir a bhí i dtosach na buidhne.  "Níl ach ceann curaidh
nó lán duirn de chaora caorthainn Dubhrois," arsa Fionn.
"Bhéarfad comhairle daoibh, a Chlanna Móirne," arsa
Oisín, "imtheacht ar ais un na háite ar hoileadh sibh agus
gan síoth ná síothcháin a iarraidh ar Fhionn, mar nach mbéadh
maith daoibh aon ní dá n-iarrann sé oraibh a thabhairt chuige.
Ceann Diarmada uí Dhuibhne an ceann iarras Fionn oraibh.
Dá mbéadh sibh fiche céad fear ann, ní leigfeadh Diarmaid
a cheann libh.  Agus má's deacair ceann Diarmada a thabhairt
chuig Fionn, is deacra 'ná sin lán duirn de chaora caorthainn
Dubhrois a thabhairt ionns' air."  Thug Oisín annsin táisg
agus tuairisg na gcaor dóibh, agus mar bhí an Searbhán
Lochlannach 'gha gcoimheád de lá is d'oidhche.

Dubhairt Aodh mac Andala mhic Mhóirne, an dara fear
a bhí i dtosach na buidhne, gurbh' fhearr leis bás a fhagháil ag
iarraidh na gcaor sin 'ná dul ar ais 'un a thíre fhéin.  Go
rachadh sé fhéin agus adhearbhráthair dá bhfagháil.  Dubhairt sé
le hOisín amhuintear a choinneáil go bpilleadh siad, agus dá
mbadh i ndán is go dtuitfeadh sé fhéin agus an dearbhráthair
sa turus sin a mhuintear a chur slán go Tír Tairngire.

Ghluais an dís leo maidin lá ar n-a bhárach agus níor
stad go raibh i nDubhros ó bhFiachrach.  Fuair siad lorg
Dhiarmada agus Ghráinne taobh amuigh den choillidh agus lean
an lorg go doras na fian-bhoithe.  Níor luaithe mhothuigh
Diarmaid iad 'ná thug iarraidh ar a arm agus a éideadh.
Is ar éigin a bhí sé gléasta fa n-a arm nuair a nochtaidh
an dís deagh-laoch chuige.  Níor chuir siad fiacail sa sgéal:
Dubhairt siad gur a thabhairt a chinn-san ionns' ar Fhionn
mhac Cumhaill a tháinig siad, sin, nó lán duirn de chaora
caorthainn Dubhrois.

Chuir Gráinne tuairisg na gcaor go dtug Diarmaid
faisnéis iomlán ina dtaobh dí fhéin agus don bheirt sin
de Chlanna Móirne a tháinig a bhaint an chinn de.  "Bíodh
bhar rogha agaibh," ar seisean leis an bheirt, "comhrac
liom-sa fa mo cheann nó dul a dh'iarraidh na gcaor ar an
<L 101>
ach."  "Dar bhrígh na mionn," ar siad-san, "troid-
fimid leat-sa ar tús."

Níorbh' fhada bhí Diarmaid 'gha gclaoidhe gur cheangail go
docht daingean iad araon.  Ní sásta bhí Gráinne an bheirt
sin de Chlanna Móirne a fheiceáil ceangailte, oir chuir
sí dúil 'sna caora ó chuala sí iomrádh ortha, agus mheas
sí nach mbéadh fagháil aici ortha anois ó tharla an dís a
tháinig ar a lorg go claoidhte lagbhríoghach ag Diarmaid.
Mhaoidh sí sin leis-sean.

"Ná cuir d'fhiachaibh orm síoth a bhriseadh ar an tSearbhán
Lochlannach," arsa Diarmaid.  "Sgaoil an ceangal seo
dínne," arsa Clanna Móirne, "agus rachamuid-ne leat
agus troidfimid ar do shon."  Ní raibh sé toilteanach ar
a leigean leis; ach ghuidh agus d'agair siad é gur sgaoil
sé díobh fa dheireadh.

Fuair Diarmaid an Searbhán Lochlannach ina chodladh
roimhe.  Thug sé buille dá chois ann gur thóg an fathach a
cheann gur dhearc suas ar Dhiarmaid.  "An síoth badh mhian
leat a bhriseadh, a mhic uí Dhuibhne?" ar seisean.  Dubhairt
Diarmaid nárbh' eadh, ach gur a dh'iarraidh lán a dhuirn de
chaora an chrainn air a tháinig sé áit ar chuir Gráinne dúil
ionnta.  Mhionnuigh an fathach nach mblaisfeadh Gráinne aon-
chaor go bráth díobh.  "Ní cóir damh-sa feall a dhéanamh
ort," arsa Diarmaid; "is dá n-iarraidh ar ais nó ar
éigin a tháinig mé."

Le sin d'éirigh an troid eadar an bheirt.  Fuair Diarmaid
faill ar an fhathach i gcionn tamaill gur bhuail trí bhuille
dá lorgaid iarainn fhéin sa cheann air gur bhain an inchinn
as.  Bhí beirt Chlanna Móirne ag féachaint ar Dhiarmaid
ag marbhadh an fhathaigh.  D'iarr seisean ortha an fathach a
chur, rud a rinne siad.  Bhain Diarmaid na caora annsin
gur ith Gráinne agus Clanna Móirne a sáith díobh.  Thug sé
ualach caor do Chlanna Móirne le breith leo ionns' ar
Fhionn; "agus abraidh leis," ar seisean, "gur sibh fhéin
a mharbh an Searbhán Lochlannach."

<L 102>
Ba ghlice Fionn 'ná shamhail siad.  Níor luaithe a chuir
sé na caora fa n-a shróin 'ná dubhairt gurbh' é Diarmaid
ó Duibhne a bhain iad, agus gur dheimhin leis gurbh' é mharbh
an Searbhán Lochlannach.  Dubhairt sé le Clanna Móirne nár
thairbhe dóibh na caora a thabhairt chuige, agus nach bhfuigheadh
ionad a n-aithreach san Fhianaidheacht go dtugadh éiric dó-
san ina athair.

Chuir sé cruinniú ar na Fiana annsin gur imthigh go Dubhros
ó bhFiachrach ar thóir Dhiarmada.  Ar theacht go bun an chrainn
chaorthainn dóibh thoisigh teas an lae a ghoilleamhaint ortha,
agus dubhairt Fionn go bhfanfadh ag bun an chrainn go
dtiocfadh an fionn-fhuacht, oir go raibh a fhios aige go raibh
Diarmaid i mbarr an chrainn i leabaidh an tSearbháin
Lochlannaigh.  Thug Oisín iarraidh ar a chur ó dhoras 'gha rádh
nach bhfanfadh Diarmaid i mbarr an chaorthainn agus a fhios
aige eisean a bheith ar a thóir le n-a mharbhadh.

Shuidh Fionn agus Oisín annsin a dh'imirt fhithchille, agus
bhí Fionn ag breith na buaidhe ar Oisín.  Chonaic Diarmaid
agus é i mbarr an chrainn an cluiche dá chur ar Oisín.  Le
sin bhain sé caor de na caora gur aimsigh fear den fhoirinn
fithchille badh cheart d'Oisín a thógáil.  Thóg Oisín an fear
gur chuir an cluiche ar Fhionn.  Rinne Diarmaid an cleas
céadna an dara huair agus an tríomhadh huair gur chuir
Oisín an dara cluiche agus an treas cluiche ar Fhionn.

Ní a ghan fhios d'Fhionn ad'aimsigh Diarmaid leis na caora
an fear foirne gach uair díobh sin, agus níorbh' fhada go
bhfuair dearbhadh an sgéil go raibh Diarmaid agus Gráinne
sa chrann.  Chuir sé na ceithre chéad amhas a bhí ar tuarastal
aige timcheall an chaorthainn agus d'orduigh dóibh gan
leigean do Dhiarmaid éalódh ar a mbás.  Gheall sé arm
agus éideadh agus ionad a athara agus a shean-athara san
Fhianaidheacht do dhuine ar bith d'Fhiana Éireann a rachadh
suas agus a bhéarfadh anuas ceann Diarmada uí Dhuibhne.
Dubhairt Garbh Sléibhe Cua gurbh' é athair Dhiarmada a
mharbh a athair-san agus go rachadh sé fhéin suas a bhaint
<L 103>
díoghaltais as Diarmaid.  Siud 'un siubhail é.  Foillsigheadh
i láthair na huaire sin d'Aonghus an Bhrogha an géibheann
a raibh Diarmaid agus ghluais le luas na gaoithe un
furtachta agus tárrthála air.  Ar rochtain barr an chrainn
do Gharbh Sléibhe Cua bhuail Diarmaid buille dá chois air
gur chaith síos imeasg na Féine é.  Bhain amhais Fhinn an
ceann de, oir chuir Aonghus deilbh Dhiarmada air, agus shíl
siad gurbh' é Diarmaid a bhí acu ann.  Tháinig a chuma
agus a chosamhlacht fhéin arís air gur aithin Fionn agus na
Fiana gurbh' é Garbh a bhí ann.

Tharla an rud céadna do Gharbh Sléibhe Crot agus do
Gharbh Sléibhe Guaire agus do Ghairbh eile gur marbhadh
naoi nGairbh na Féine i riocht Dhiarmada.  Ba dubhach dubrónach
a bhí Fionn ar a bhfeiceáil ar lár dó.

Dubhairt Aonghus go mbéarfadh sé fhéin Gráinne leis.
"Beir leat í," arsa Diarmaid, "agus má bhím-sa beo,
leanfad sibh."  Le sin chuir Aonghus a bhrat draoidheachta
timcheall Ghráinne go dtug leis í a ghan fhios d'Fhionn agus
do na Fiana.  Dubhairt Diarmaid annsin le Fionn go
rachadh sé fhéin síos a dhéanamh áir agus éirligh air fhéin
agus ar a mhuintir ó nach raibh coimrighe anama le fagháil
aige uaidh-san ná ó neach eile dá raibh ann.  Ba hannsin
a labhair Osgar gur iarr ar Fhionn coimrighe anama a thabhairt
do Dhiarmaid.  Dubhairt Fionn nach dtabhairfeadh go bráth
go dtugadh éiric dó in gach masla dá dtug dó.  Tháinig
mothú feirge ar Osgar ar a chluinstin sin dó agus mhionnuigh
go gcosnóchadh sé fhéin Diarmaid ar Fhionn agus ar fheara
Éireann go dtuitfeadh an spéir os a chionn.  "Tar anuas
as an chrann, a Dhiarmaid," ar seisean, "agus ní
leigfead-sa do neach méar a leagan ort."

Le sin d'éirigh Diarmaid de léim éadtrom go ndeachaidh
thar Fhionn agus Fhiana Éireann amach go dtáinig anuas ar
an bhán giota fada uatha agus gur imthigh.  Lean Osgar é
go dtáinig aníos leis agus ghluais an dís annsin gur shroich
Brugh na Bóinne.

<L 104>
Isé Fionn nach raibh sásta gur éaluigh Diarmaid mar
rinne sé, agus mhionnuigh sé nach ndéanfadh sé stad ná
comhnuidhe go mbainfeadh díoghaltas amach as mar gheall ar a
ndearna sé air.  D'orduigh sé dá lucht leanamhna a chuid
long a chur ar fairrge agus níorbh' fhada go raibh sé fhéin
agus míle fear ar bord ag seoladh thar Shruth na Maoile
anonn go hAlbain a dh'iarraidh conganta ar rígh na hAlban.
Bhí fáilte ag an rígh rompa agus chuir sé a bheirt mhac agus
míle fear le gach duine díobh a chuidiú le Fionn.  Ghluais an
t-iomlán acu anall agus níor stad gur sheol aníos inbhear
na Bóinne.  Chuir Fionn sgéala go Brugh Aonghusa a fhuagradh
catha ar Dhiarmaid.

Shocruigh Diarmaid agus Osgar go dtabhairfeadh cath ar
maidin D'Fhionn agus dá lucht conganta.  Dubhairt clann rí
Alban go rachadh siad fhéin agus a muintear un comhraic
leo ar tús.  Chuaidh.  Rinne Diarmaid agus Osgar ár
millteanach ortha ar dhóigh nach raibh fear inniste sgéil díobh
fágtha ar theacht na hoidhche.  Ar a fheiceáil sin d'Fhionn ghluais
sé fhéin agus a mhuintear béal na fairrge amach agus níor
stad go dtáinig go Tír Tairngire mar a raibh buime Fhinn.
D'innis Fionn a sgéal ó thús go deireadh dá bhuime agus
dubhairt nach raibh buaidh le breith ar Dhiarmaid ó Dhuibhne
mura mbeireadh draoidheacht buaidh air, agus gur a dh'iarraidh
comhairle uirthi-se a tháinig sé.  "Rachad-sa leat," arsa'n
chailleach, "agus imreochad draoidheacht air."  D'fhan sé
aici an oidhche sin.

Ar maidin lá ar n-a bhárach ghluais siad go dtáinig go
Brugh na Bóinne.  Chuir an chailleach briocht draoidheachta
timcheall Fhinn agus na Féine ar dhóigh nach raibh a fhios ag
aonduine go raibh siad ann.  An lá roimhe sin sgar Osgar le
Diarmaid agus bhí Diarmaid ina aonar amuigh ag seilg ar
theacht d'Fhionn agus dá chuid fear go Brugh na Bóinne.
Foillsigheadh don chailligh cá raibh Diarmaid agus chuir sí í
fhéin i riocht draoidheachta gur imthigh thríd an aer go dtáinig
os cionn Diarmada.  Thoisigh sí dhá aimsiú le beara nimhe
<L 105>
go ndearna díoghbháil mhór dó.  Bhí duilleog bháithte agus
poll ina lár timcheall na caillighe agus smaointigh Diarmaid
gurab é an bás a bhí i ndán dó, mura dtigeadh leis an
chailleach a aimsiú thríd an pholl a bhí ar an duilleoig.  Luigh
sé ar shlait a dhroma agus an Ga Dearg ina láimh aige go
dtug urchur thríd an pholl uirthi gur thuit sí marbh ar an
talamh.  Thug Diarmaid ceann na caillighe leis ionns' ar
Aonghus an Bhrogha.

D'éirigh Aonghus ar maidin agus chuaidh mar a raibh Fionn
gur fhiafruigh de an ndéanfadh sé síothcháin le Diarmaid.
Dubhairt Fionn go ndéanfadh.  D'imthigh Aonghus annsin go
raibh i láthair rí Éireann adh'iarraidh síothchána do Dhiarmaid.
Dubhairt Cormac go dtabhairfeadh sin dó.  Ar ais leis mar
a raibh Diarmaid agus Gráinne gur fhiafruigh de Dhiarmaid
an ndéanfadh sé síothcháin le Cormac agus le Fionn.
Dubhairt seisean go ndéanfadh dá bhfaghadh sé triucha céad
uí Dhuibhne gan seilg gan fiadhach a dhéanamh d'Fhionn ann
agus gan cíos gan cáin do rígh Éireann, agus triucha céad
Beinne Damhuis i Laighin ó Fhionn, agus triucha céad Ceise
Corainn ó Chormac mar spré le Gráinne.  D'aontuigh Fionn
agus Cormac na triuchada céad sin a thabhairt dó ar son na
síothchána, agus mhaith siad dó gach ní dá ndearna sé ortha
le linn na sé mblian déag a bhí sé ar a sheachnadh ar Fhionn.
Thug Cormac an dara hinghean a bhí aige mar mhnaoi d'Fhionn
ar choingheall nach gcuirfeadh Fionn isteach ar Dhiarmaid ó
sin amach.

I Ráith Gráinne i gCeis Chorainn a chuir Diarmaid agus
Gráinne fútha gur thóg a gclann.  Ceathrar mac agus inghean
amháin a bhí acu.  Fuair an inghean triucha céad Beinne
Damhuis i Laighin.  Bhí an saoghal ag éirghe go maith le Diar-
maid, oir deirtear nach raibh fear le n-a linn ba mhó maom
eallaigh agus táinte 'ná é.

Oidhche dá raibh Diarmaid ina chodladh i Ráith Gráinne chlis
sé as a shuan ar chluinstin guth gadhair dó.  B'iongantach
leis guth gadhair a chluinstin san oidhche.  Dubhairt Gráinne
<L 106>
gurbh' iad Tuatha Dé Danann a bhí 'gha dhéanamh air.  Chuala sé
an guth an dara huair agus badh mhian leis éirghe agus dul
amach ar thóir an ghadhair.  Rug Gráinne air agus chuir ina
luighe é agus dubhairt nár cheart dó dul amach ar thóir gadhair
san oidhche.  Tháinig néal codlata annsin air agus níor
dhúisigh go gcuala guth an ghadhair an treas uair.  Ar theacht
don lá dubhairt sé le Gráinne go rachadh sé ar thóir an
ghadhair a gcuala sé a ghuth i lár na hoidhche.  "Má théid,
beir an Mór-alltach leat," arsa Gráinne.  "Ní thabhair-
fead," ar sé, "ach bhéarfad an Beag-alltach agus an Ga
Buidhe liom, agus Mac an Chuill ar éill."

Ghluais Diarmaid leis agus níor stad go dtáinig go
Binn Ghulban.  Fuair sé Fionn roimhe ann gan aonduine
ina chuideachta.  D'fhiafruigh Diarmaid de arbh' é a bhí ag
déanamh na seilge sin.  Dubhairt sé nárbh' é ach buidhean a
d'éirigh amach i ndiaidh an mheadhon oidhche agus a bhí ag seilg
torc Bhinne Gulban.  Gur mharbh sé caogad óglach den
fhéin ar maidin agus gur dhíomhaoin bheith ar a thóir mar gur
minic cheana féin a d'éaluigh sé uatha.  Le sin 'tchí siad
chuca é agus an Fhian ar teicheadh roimhe.  "Is fearr dúinn
an tulach seo a fhágáil sul adtige sé," arsa Fionn.  Dubhairt
Diarmaid nach n-imtheochadh sé ón tulaigh le heagla roimhe.
"Tá geasa ort-sa gan seilg muice a dhéanamh," arsa
Fionn, "agus ní cóir duit fanacht annseo."  Ní raibh a
fhios ag Diarmaid go raibh na geasa sin air agus mhínigh
Fionn dó mar cuireadh air iad.  D'aindeoin an fheasa a thug
Fionn dó fa n-a gheasa dhiúltuigh Diarmaid an tulach a fhágáil
ar chomhairle Fhinn.  Dubhairt sé le Fionn gurab eisean a
rinne an tseilg "do mo mharbhadh-sa, agus má's ann atá
i ndán damh bás a fhagháil, níl feidhm agam a sheachnadh den
chor seo."

Tháinig an torc agus sgaoil Diarmaid Mac an Chuill dá
héill, ach sin a raibh dá bharr aige: d'imthigh an cú gan
fanacht leis an torc.  "Is mairg nach ndéan comhairle deagh-
mhná," arsa Diarmaid.  "D'iarr Gráinne orm ar maidin
<L 107>
an Mór-alltach a thabhairt liom."  Annsin thug Diarmaid
urchur den Gha Buidhe don mhuic gur bhuail i gceart-lár a
héadain í, ach ribe níor ghearr sé innte ná marc dá laighead
níor fhág sé uirthi.  Tharraing sé an Beag-alltach as a
thruaill gur bhuail a shean-bhuille i ndruim na muice, ach
ribe níor ghearr sé, agus rinneadh dhá chuid den chlaidheamh.
Annsin d'ionnsuigh an torc é gur bhain an fód as faoi n-a
chosa gur thuit ar mhullach a chinn.  Ar éirghe dó tharla cos
leis ar gach taoibh den torc agus a aghaidh siar ar dheireadh
an tuirc.  Síos le fánaidh an chnuic leis an torc agus
Diarmaid ar a dhruim, ach níor fhéad sé a chaitheamh de.
Annsin ghluais sé roimhe go hEas Aodha Ruaidh go dtug trí
léim thar an eas anonn agus anall agus níor éirigh leis
Diarmaid a chur dá dhruim.  Ar ais leis go Binn Ghulban,
agus ar theacht go mullach na Binne dó chuir sé Diarmaid
dá dhruim.  D'ionnsuigh é annsin gur leig a mheanach agus a
phutóga leis.  Ach ag fágáil na tulchadon torc thug Diarniaid
urchur de chúl an chlaidhimh a bhí ina láimh dó gur steall an
inchinn as gur fhág marbh annsin torc Bhinne Gulban.

Tháinig Fionn agus Fiana Éireann go gearr ina dhiaidh sin
un an ionaid a raibh Diarmaid agus é ag saothrú an bháis.
"Is maith liom thú a fheiceáil sa riocht sin, a Dhiarmaid,"
arsa Fionn.  "Maise, tá ar do chumas-sa mé a leigheas
ach deoch de do bhasa a thabhairt damh," arsa Diarmaid.
"Níor thuill tú uaim mé an deoch sin a thabhairt duit,"
arsa Fionn.  "Ní fíor sin," arsa Diarmaid, agus thoisigh
gur áirmhigh gach géibheann dár réidhtigh sé ina shaoghal d'Fhionn
ón lá a bháith sé an teine a chuir Cairbre Lifeachair agus fir
Bhreaghmhuighe agus Chearma sa bhruidhin a raibh sé ag caitheamh
fleidhe agus féasta go dtí an lá a sgaoil sé é fhéin agus na
Fiana a bhí ceangailte i mBruidhin Chaorthainn ag Míodhach mac
Colgáin.

Bhagair Osgar ar Fhionn agus d'iarr air an deoch a
thabhairt ionns' ar Dhiarmaid i bhfaiteadh na súl.  "Ní fios
damh-sa tobar ar bith ar an bhinn seo," arsa Fionn.  "Ní
<L 108>
fíor sin," arsa Diarmaid, "oir tá an tobar fíor-uisge
is fearr ar bith fa naoi gcéimeanna díot."

Chuaidh Fionn un an tobair agus thóg lán a dhá bhos den
uisge, ach ní raibh sé ach leath bealaigh ar ais nuair a leig sé
don uisge sileadh thríd a mhéara, agus dubhairt nár fhéad
sé an t-uisge a thabhairt leis.  "Bheirim-sa mo bhriathar,"
arsa Diarmaid, "gur de do dheoin a leig tú an t-uisge
uait."  Chuaidh Fionn an dara huair fa dhéin an uisge,
ach leig sédó sileadh thríd na méara mar rinne an chéad-uair.
"Mura dtuga tú an t-uisge chuige ar an bhomaite, a
Fhinn," arsa Osgar, "ní fhuígfidh an tulach seo ach thusa nó
mise."  Le heagla roimh Osgar chuaidh Fionn 'un an tobair
an tríomhadh huair agus ar theacht ar ais leis an uisge dó
d'fhág an anál Diarmaid.  Thóg a raibh i láthair d'Fhiana
Éireann uaill chaointe i ndiaidh Dhiarmada, agus d'fhéach
Osgar go fiata feargach ar Fhionn agus dubhairt gur mhó
de sgéal Diarmaid a bheith marbh 'ná eisean.

Ar eagla go dtiocfadh Aonghus an Bhrogha agus Tuatha Dé
Danann ortha agus go gcuirfeadh siad bás Dhiarmada ina
leith dubhairt Fionn gurbh' fhearr dóibh an tulach a fhágáil.
Chuir Oisín agus Osgar agus Caoilte agus mac Luighdheach
a gceithre brait timcheall Dhiarmada agus ghluais leo i
ndiaidh Fhinn go dtáinig siad go Ráith Gráinne.  Chuaidh
Gráinne i laige nuair a haidhbhsigheadh dí go raibh Diarmaid
marbh ar fheiceáil Fhinn chuici agus Mac an Chuill ar éill leis.
Ar theacht chuici fhéin dí thóg sí fhéin agus a muintear na
gártha caointe.  D'iarr Gráinne ortha imtheacht go Binn
Ghulban agus corp Dhiarmada a thabhairt chuici.

Foillsigheadh d'Aonghus an Bhrogha go raibh Diarmaid marbh
ar Bhinn Ghulban agus siud un siubhail leis le luas na
gaoithe gur shroich an áit a raibh corp Dhiarmada ina luighe
agus muintear Ghráinne ag ullmhú le n-a thabhairt go Ráith
Gráinne.  Dubhairt Aonghus nach leigfeadh an corp leo, go
dtabhairfeadh fhéin é go Brugh na Bóinne.  B'éigean dóibh
géilleadh dó.

<L 109>
Chuir Gráinne cuireadh ar a clainn gach áit a raibh siad
gur innis dóibh an feall a rinne Fionn mac Cumhaill ar a
n-athair.  Annsin chuir sí a ceathrar mac ar fud an domhain
a fhoghluim cleasa troda ar dhóigh go mbéadh ar a gcumas
díoghaltas a imirt ar Fhionn.

Chuala Fionn sin agus chuir sé cruinniú ar sheacht gcatha na
Gnáth-Fhéine gur innis dóibh fá'n chontabhairt a bhí ag bagairt.
Labhair Oisín agus dubhairt nár chiontach neach i mbás
Dhiarmada uí Dhuibhne ach Fionn fhéin, agus nach seasóchadh
siad-san ceart na héagcóra dó.  Ar a chluinstin sin d'Fhionn
mheas sé ina mheanmain nach raibh an dara suidhe sa bhuailidh
aige ach iarraidh a thabhairt ar Ghráinne a bhréagadh.

D'éirigh sé agus d'imthigh a ghan fhios d'fhiana Éireann go
Ráith Gráinne gur labhair de bhriathra milse caoine le
Gráinne gur éirigh leis sa deireadh a bréagadh.  Thug leis
go hAlmhain Laighean í.  Ar fheiceáil Fhinn agus Ghráinne chuca
leig na Fiana gáir sgige agus magaidh fútha, agus chrom
Gráinne a ceann le náire.

I gcionn sheacht mblian tháinig clann Diarmada a bhí ag
foghluim cleasa troda ar fud an domhain ar ais go Ráith
Gráinne.  Chuala siad gur éaluigh a máthair le Fionn mac
Cumhaill agus d'imthigh siad go hAlmhain Laighean gur
fhuagair cath ar Fhionn.  Cuireadh céad fear 'un comhraic
leo, ach níorbh' fhada an mhoill ortha an céad a mharbhadh.  Ar a
fheiceáil sin d'Fhionn d'iarr sé ar Ghráinne dul agus
féachaint an dtiocfadh léithe síothcháin a dhéanamh eadar iad
agus é fhéin, agus go dtabhairfeadh sé saoirse dóibh fhéin is
dá sliocht go bráth agus ionad a n-athara san Fhianaidheacht.
D'éirigh le Gráinne an tsíothcháin a dhéanamh eatortha, agus
fuair clann Diarmada ionad a n-athara san Fhianaidheacht.
Rinneadh fleadh agus féasta dóibh annsin, agus d'fhan
Fionn agus Gráinne i bhfochair a chéile go bhfuair siad bás.

<L 110>
CHUIR Dáire Dornmhar, rí an Domhain, cruinniú ar
ríghte a impireachta gur shocruigh ar theacht go
hÉirinn a chur na tíre fa smacht agus fa chíos.
Threoruigh Glas mac Dreamhain a bhí ar díbirt ag Fionn
mac Cumhaill an cabhlach go raibh ag Sgeillig Mhichil i
gCiarraighe.  Bhí eolas maith ag Glas ar chuanta Chiarraighe
agus níorbh' fhada go raibh rí an Domhain agus a shlóighte
slán sábháilte istoigh i gcuan Fhionntrágha aige.

Connchrithir mac Brain mhic Fheabhail a bhí ag coimheád an
chuain, ach ina chodladh a bhí sé ag teacht isteach don chabhlach.
Níor dhúisigh sé gur mhusgail an gleo agus an tormán a bhí
cuid de na coimhthighigh a dhéanamh ag creachadh agus ag losgadh
na tíre é.

Bhí Fionn agus na Fiana san am ag déanamh pléisiúir
fá'n tSionainn, cuid acu ag snámh, cuid eile ag iasgaireacht
agus ag caitheamh aimsire nuair a tháinig an sgéala chuca
go raibh an námha sa tír.

Chuala cuid de thaoisigh Thuatha Dé Danann go dtáinig
coimhthighigh i dtír i gcuan Fhionntrágha agus siud ar aghaidh
le cuid acu ag tarraingt ar an áit i dtrátha an ama chéadna
a raibh Fionn agus na Fiana ag déanamh ar Fhionntráigh.
Thoisigh an cath ar theacht dóibh i láthair na námhad.

Lá agus bliain a mhair an troid.  Connchrithir mac Brain
an chéad-Éireannach a d'ionnsuigh na coimhthighigh.  Ar a
bhealach dá n-ionnsuighe casadh triúr ban air adubhairt go
dtug siad grádh dó agus go dtabhairfeadh siad congnamh
draoidheachta dó go dtigeadh Fionn agus na Fiana chuige.

Thug sin meisneach do Chonnchrithir agus thug sé aghaidh ar
rígh na Spáine a tháinig i dtír le n-a shluaighte gur bhain an
ceann de.  Thoisigh sé a mhaoidheaiíi as an ghníomh a bhí déanta
aige.

Chuala rí an Domhain é agus chuir sé Glas mac Dreamhain i
<L 111>
dtír a fhagháil amach arbh' é Osgar a rinne an éachta agus a
bhí ag maoidheamh aisti.

Tháinig Glas 'un cainte le Connchrithir, agus ar a chluinstin
dó gurbh' é Connchrithir a bhí ann dubhairt go raibh gaol
aige leis, agus nach ndéanfadh sé troid leis fhéin ná le
haondnduine d'fheara Éireann ar ór na cruinne, ach go raibh
eascairdeas eadar é fhéin agus Fionn agus Fiana Éireann
le fada.  Mhol Connchrithir dó dul ar choimirce Fhinn agus
nárbh' eagal dó é fhéin ná Fiana Éireann.

Tháinig Glas ar ais ionns' ar an rígh le sgéala nárbh' é
Osgar a bhí ann ach duine muinteardha dó fhéin, agus gurbh'
é badh mhian leis dul 'un conganta le n-a dhuinemuinteardha.
Bhí an rí toilteanach ar leigean dó imtheacht, ach rinne an
bheirt acu margadh le chéile sul ar imthigh Glas.  Ba hé an
margadh é go dtiocfadh Glas gach lá le sgéala na troda chuig
an rígh agus nach leigfeadh an rí aonduine dá mhuintir i dtír
ach mar mholfadh Glas dó é go dtiocfadh Fiana Éireann go
láthair an chatha.

Shroich siad-san an áit de thoradh moille.  Tháinig mian
codlata ar Osgar ar theacht dó agus luigh sé síos ar charn
gur thuit ina throm-shuan.  Le sin i dtír le taoisigh rí an
Domhain gur leig gártha móra arda.  D'fhreagair lucht na
long na gártha sin.  Chlis Osgar as a shuan leis an ghleo go
rug ar a chlaidheamh ina láimh dheis agus ar lorgaid bhriste
ina láimh chlí.  D'ionnsuigh sé sluaighte rí an Domhain dá
ngearradh le n-a dheiseoig agus dá leagan le n-a chiotóig
go dtug ár millteanach ortha ar dhóigh nár éaluigh aonduine
díobh slán uaidh.

Ar fheiceáil an áir a bhí déanta ag Osgar do rígh na
Fraince i dtír leis a bhaint éirice as Osgar agus as na
Fiana go léir.  Ba mhaith an mhaise d'Osgar é: d'ionnsuigh
sé sluaighte an ríogh dá leagan is dá marbhadh.

Níorbh' fhada a bhí an troid ar siubhal go bhfacas Oisín
agus rí na Fraince i gcionn airm ar a chéile agus Oisín dá
chlaoidhe ag an rígh.  Ar mhéad is bhí an rí 'gha thraochadh leig
<L 112>
Oisín osna ghéibheannach.  Chuala Osgar osna a athara agus
siud 'un tárrthála é.  Ar fheiceáil Osgair chuige chaill rí na
Fraince a mheisneach ar fad agus d'imthigh ina gheilt le
heagla agus níor stad go raibh i nGleann na nGealt.

Bhí gaisgidheach darbh' ainm Dolar Durbha ar shluaighte rí
an Domhain a chuir eagla agus faitchíos ar Fhiana Éireann.
Thug sé a ndubhshlán, ach ní rachadh aonduine acu 'un comhraic
leis.  Rinne sé cleasa sonnraidheacha le n-a chamán agus le
n-a chnaig ar an tráigh, ach ní raibh sé de mheisneach ag fear
ar bith de na Fiana iarraidh a thabhairt ar na cleasa céadna
a dhéanamh.  Bhíodh sé ag teacht agus ag imtheacht gach lá ag
iarraidh troda ortha, ach b'fhearr le gach duine acu-san
fanacht amach uaidh.

Thríd am chuala Fiachra Foiltleabhair, rí Uladh, fá'n
ghéibheann a raibh Fiana Éireann, ach mheas sé nach mbéadh ar
a chumas cuidiú a thabhairt dóibh.  Ní raibh de chlainn aige ach
aon-mhac amháin a bhí 'sna déaga de bhlianta.  Nuair a chuala
seisean an sgéal d'agair sé an t-athair fa n-a leigean agus
macradh Uladh leis a chuidiú le Fionn agus na Fiana.  Ar
eagla go n-imtheochadh sé isér'd a rinne an t-athair a chur
fa ghlas agus dhá mhacaomh déag de chlainn uaisle Uladh a bhí
ma gcomhaltaí aige i n-éinfheacht leis.  Ach d'éirigh leis-
sean na macaoimh a ghríosadh gur imthigh an dáréag ina chuid-
eachta go Fionntráigh nuair a fuair siad faill ar an rígh.

Ar rochtain na háite dóibh bhí Dolar Durbha ar an tráigh
ag tabhairt dubhshláin na Féine.  Bhí fáilte ag Fionn rompa
nuair a chuala sé gurbh' é mac rí Uladh agus a chomhaltaí a
bhí ann; ach ó tharla gurbh' é an t-aon-mhac amháin a bhí ag an

athair é, ní leigfeadh Fionn 'un an chatha é ar eagla a mharbhtha.
Chuir sé ar choimirce Chlann Rónáin é, agus le n-a choinneáil
as an chontabhairt chuir siad-san ceangal air.  A fhad is
bhíthear 'gha dhéanamh sin chuaidh an dáréag macaomh a bhí leis
un comhraic le Dolar Durbha, ach thuit siad go léir leis.  Ar
a fheiceáil sin do mhac rí Uladh tháinig brón agus buaidhreadh
air agus d'agair sé Clann Rónáin agus d'iarr ortha an
<L 113>
ceangal a bhí air a sgaoileadh go rachadh sé i ndeabhaidh lainne
le Dolar Durbha.

Throid an dís go díbhirce rith an lae sin.  Ar theacht na
hoidhche níor sguir siad ach breith ar a chéile go raibh ag
brúghadh agus ag suathadh a chéile ar an tráigh.  Bhí siad comh
tógtha sin nár mhothuigh siad an lán mara ag éirghe ina dtim-
cheall.  D'éirigh sé go ndeachaidh tharsta gur báitheadh an
bheirt annsiud os comhair Fhiana Éireann agus shluaighte rí
an Domhain.  Fuaras an dís snaidhmthe ina chéile ar an
tráigh lá ar n-a bhárach.

Ar fheiceáil an áir bhíthear dá dhéanamh ar lucht chosanta na
tíre d'imthigh Fearghus Finnbhéil go Teamhair chuig Cormac
mac Airt a dh'iarraidh cuidighthe gan a chur i gcead Fhinn ná
na bhFian.  Áthas a bhí ar Chormac Fionn a bheith i ngéibheann
agus ní thabhairfeadh sé cuidiú ar bith dó.

Bhí Cairbre Lifeachair, mac Chormaic, amuigh ar an fhaithche
ag iomáin.  Ghríosuigh Fearghus eisean gur chruinnigh óglaigh
na Teamhrach gur imthigh le mór-shluagh díobh go Fionntráigh
gan a chur i gcead an athara.  Rinne sé troid chalma ag
cosaint na hÉireann agus ag tabhairt chuidighthe d'Fhionn agus
do na Fiana.

Rinne Oisín agus Osgar agus Conán Maol gaisgidheacht
mhór le linn na troda.  Bhí Fearghus Finnbhéil ag dul ó ghais-
gidheach go gaisgidheach 'gha ngríosadh agus ag tabhairt sgéala
an chatha ionns' ar Fhionn.  Thug sé sgéala chuige go raibh
Dáire Donn é fhéin sa troid agus é ag déanamh áir ar an
Fhéin.

Ní dheargfadh arm ar Dháire ach airm nimhe Bhulcáin agus
chuir Tadhg mac Nuadhat iad sin chuig Fionn.  Rug Fionn ortha
ar a chluinstin dó go raibh Dáire Donn, rí an Domhain, sa
troid agus amach leis.  Tháinig sgannradh agus imeagla ar
an rígh ar fheiceáil na n-arm nimhe dó, oir bhí a fhios aige gur
leo a thuitfeadh sé.  D'ionnsuigh sé fhéin agus Fionn a chéile
gur throid go fiata feargach ar feadh i bhfad.  Sa deireadh
tugaidh rí na bhFian buille do rígh an Domhain gur bhain an
<L 114>
ceann de.  Bhí Fionn fhéin claoidhte go mór san am, oir
tháinig néal air de bharr an méid fola a chaill sé as na
créachta a bhí ar gach ordlach dá chorp.

Níor chuir tuitim rí an Domhain deireadh leis an chath.
Lean an troid go ndeachaidh taoiseach de chuid rí an Domhain
agus Caol mac Criomhthainn un comhraic.  Theich an taoiseach
i ndeireadh na dála gur bhain an fhairrge amach go ndeachaidh
ar an tsnámh ag tarraingt ar a luing.  D'iarr Caol ar
Fhearghus Fhinnbhéil a iomchur ar a mhuin un na fairrge go
leanfadh sé an fear a bhí ag teicheadh.

Chuir Fearghus Caol ar an tsnámh.  Shíl an taoiseach gur
duine dá mhuintir fhéin a bhí ann nuair atchí sé an fear ag
snámh ina dhiaidh.  Ar theacht don fhear go taoibh na luinge shín
an taoiseach lámh chuige le n-a thabhairt ar bord, ach isér'd
a rinne Caol eisean a tharraingt thar bord amach gur
báitheadh an bheirt acu ar thóin na fairrge.  Chuir sin deireadh
le cath Fionntrágha.

BRUIDHEAN CHAORTHAINN

GHOILL sé ar Cholgan Chruadh-Armach, ar rígh Loclann, rí
na n-oileán a bheith dá ghairm de agus gan na
hoileáin go léir aige.  Ba mhór a ba mhaith leis Éire
a bheith fa n-a smacht agus fa n-a chíos is fa n-a cháin.
Ar a nochtadh sin do mhaithe is d'uaisle Lochlann dó dubhairt
siad-san gurbh' é a b'fhada leo go rachadh dh'ionnsuighe na
tíre sin dá baint amach.

Chruinnigh siad a gcabhlach agus ghluais leo go hÉirinn go
dtáinig i dtír i gCúigeadh Uladh.  Níorbh' fhada ar talamh
iad gur thoisigh a chreachadh agus a losgadh na tíre.

Tháinig an sgéal go Teamhair chuig Cormac mac Airt go
raibh coimhthighigh ag milleadh na críche, agus chuir seisean
teachtaire go hAlmhain Laighean ionns' ar Fhionn mhac Cumhaill
<L 115>
dá rádh leis an ríoghacht a chosnamh.  Chuir Fionn cruinniú ar
sheacht gcatha na Gnáth-Fhéine agus níorbh' fhada go raibh siad
fa n-a gcuid arm agus éididh.  Siud un catha leo.

D'ionnsuigh na Lochlannaigh agus na Fiana a chéile, agus
níorbh' é troid na mbó maol a thug siad dá chéile.  Bhí na
coimhthighigh ag cur chruaidh ar na Fiana go dtáinig Osgar mac
Oisín un tárrthála.  Ar a fheiceáil d'Osgar an chontabhairt
ina raibh a mhuintear tháinig rabharta feirge air agus thug
aghaidh ar an áit a raibh rí Lochlann.  Throid an dís go tréan
calma gur thuit an rí sa deireadh le hOsgar.

Briseadh ar na Lochlannaigh gan mhoill i ndiaidh thuitim a
ríogh; agus thug na Fiana ár millteanach ortha, mar níor
fágadh beo den tsluagh mhór a ghluais as crích Lochlann ach
Míodhach mac Colgáin, mac óg an ríogh.  Shábháil Fionn é
agus choinnigh ar a choimirce ina theaghlach fhéin é go raibh sé
in-ghníomha.

Bhí Míodhach seal fada san Fhéin, agus lá dá raibh Fionn
ag comhrádh le cuid de na Fiana dubhairt Goll mac Móirne
leis gur mhór an chontabhairt dó mac rí Lochlann a bheith ina
chuideachta de ghnáth.  Nach raibh dearmad déanta aige de
mharbhadh a athara agus go mbéadh sé ag fuireachas le huair
na faille le feall a imirt i n-éiric an áir a rinne na
Fiana ar a ghaolta agus a mhuintir.

D'aontuigh Fionn agus a raibh ag énsteacht le Goll go
raibh ciall leis an ní adubhairt mac Móirne.

Goireadh Míodhach mac Colgáin chuca, agus ar theacht dó
dubhairt Fionn leis gur mhithid dó smaointiú ar chomhnuidhe
a chur ar bun dó fhéin.  Go dtabhairfeadh seisean dhá thriucha
céad dá rogha talamh i nÉirinn dó.

Thug Míodhach buidheachas d'Fhionn, agus dubhairt gur a
chois na Sionainne badh mhaith leis an dá thriucha céad a
fhagháil.  Isé an fáth ar thoghuigh sé talamh a chois na Sionainne
ar dhóigh go mbéadh cuan aige agus go leigfidhe dó faire
agus coimheád a dhéanamh ar an chuan sin.  Bhí dóchas aige
go mb'fhéidir go dtiocfadh leis cuidiú a fhagháil ó chrích
<L 116>
Lochlann le n-a dhíoghaltas a leigean amach ar Fhionn agus
ar na Fiana.

Cúig bliana déag a bhí Míodhach i gceannas an dá thriucha
céad a chois Sionainne a thug Fionn dó agus cuireadh ná
féasta ní thug sé d'aonduine d'Fhiana Éireann ar feadh an
ama sin.  Ina ionad sin is ag meabhrú ar dhíoghaltas a bhaint
amach a bhí Míodhach.  I gcionn na gcúig mblian déag tháinig
an cuidiú chuige a raibh sé ag tnúth leis.

Go gearr i ndiaidh theacht an chuidighthe sin a ghan fhios
d'aonduine d'Fhiana Éireann chuir Fionn seilg ar bun;
agus le linn na seilge 'tchí sé chuige an ridire innealta
deagh-chumtha.  Bheannuigh an coimhthigheach d'Fhionn agus
d'fhreagair Fionn an bheannacht go fial fearamhail.  Thoisigh
an agallamh eadar an dís.  Dubhairt an t-óglach gur file
é a thug dán chuig Fionn; agus nuair a chan sé an dán, mhínigh
Fionn ciall gach ranna de go beacht gurbh' éigean don óglach
a admháil go raibh an ceart ag Fionn.

Badh mhaith le Fionn a fhagháil amach cé'rbh' é an file:
níor shamhail sé riamh gurbh' é mac rí Lochlann a shábháil sé
agus a choinnigh sé ar feadh i bhfad ar a choimirce fhéin a
bhí ann.  Conán Maol a d'aithin é.

Bhí Míodhach mac Colgáin cúig bliana déag gan caidreabh
ná caradas a dhéanamh le haonduine d'fheara Éireann agus
tháinig sé i gcionn an ama sin le cuireadh ar féasta ionns'
ar Fhionn agus na Fiana.  Dubhairt sé go raibh dhá bhruidhin
aige réidh le haghaidh an fhéasta, bruidhean díobh ar oileán
mara agus an bhruidhean eile ar tír mór.  Gur i mbruidhin
an oileáin a bhí an biadh, ach go dtabhairfidhe é go bruidhin
na tíre dá mbadh ann a b'fhearr leo a chaitheamh.

D'aontuigh Fionn dul a chaitheamh an fhéasta, agus d'fhág
Míodhach slán aige fhéin agus ag a raibh de na Fiana ina
chosamar.

D'fhág Fionn Oisín agus cuid de na Fiana ar tulaigh
agus dubhairt leo fanacht go dtigeadh an chuid eile de na
Fiana ar eagla go rachadh siad go bruidhin an oileáin.
<L 117>
D'imthigh sé fhéin agus an beagán a bhí ina chuideachta ag
tarraingt ar bhruidhin na tíre.

Ar theacht dóibh i ngar don bhruidhin d'imthigh Conán isteach
ar tús a bhreathnú na háite.  Ní raibh aonduine istoigh
roimhe, agus dar le Conán nach bhfaca sé a leithéid de
bhruidhin le deiseacht is le háilneacht riamh.  Éadaighe agus
brait bhreaghtha ar cheithre taobhanna an toighe.  Biadh so-
chaithte ar bhuird órdha ann.  Mhol Conán go mór ordú agus
eagar na háite, agus chuaidh Fionn agus na Fiana isteach.
Thug siad fa deara teine bhreagh i lár an toighe agus boladh
deas cumhra ag éirghe as an teinidh sin ar dhóigh go raibh
siad sona sásta nuair a shuidh siad síos ar na suidheacháin
a bhí cumhduighthe le sróll fíneálta a bhí san áit.

Ní raibh a chuma ar Mhíodhach mhac Colgáin a bheith ag teacht,
agus chuir Fionn iongantas ann nach raibh sé chuca.  Le sin
thug Goll mac Móirne fa deara an boladh bréan a bhí ag
éirghe as an teinidh i n-ionad an bholaidh bhreagh a bhí aisti ag
teacht isteach dóibh.  Thug duine eile fa deara mar d'imthigh
na dathanna éagsamhla a chonaic siad nuair a tháinig siad
'un an toighe ar tús agus mar d'athruigh an t-adhmad fhéin
a bhí 'sna ballaí go dtí nach raibh ann ach slatacha cruaidh-
righne caorthainn.  Agus mar bharr ar an iomlán nach raibh
ach aon-doras amháin ar an bhruidhin a raibh seacht ndoirse
uirthi ag teacht isteach dóibh.

"Is geasa damh-sa bheith i mbruidhin chaorthainn aon-
dorais," arsa Fionn, "agus is eagal liom gur foraois
feill an bhruidhean seo ina bhfuilmid, agus gearraigidh
ar a taoibh í go dtéighmid amach."

Thug siad iarraidh ar a gcuid arm, ach ní thiocfadh leo
cor a chur díobh mar bhí siad greamuighthe go daingean den
talamh.  Chuir Fionn a ordóg fa n-a dhéad feasa ar bheith
sa ghéibheann sin dóibh gur foillsigheadh dó gur feall a
d'imir Míodhach ortha, agus go raibh sé fhéin agus rí an
Domhain i mBruidhin an Oileáin agus ocht rí déag ina gcuid-
eachta ag ullmhú le teacht a bhaint na gceann dá raibh i
<L 118>
mBruidhin Chaorthainn.  Nárbh' fhéidir a sgaoileadh go
gcumaileochaidhe fuil thrí rí Inse Tuile dá gcuirp.

Gáir chaointe a thóg na Fiana ar a chluinstin sin dóibh,
ach bhagair Fionn ortha gan mná caointe a dhéanamh díobh
fhéin agus iad ar bhéalaibh báis, ach ina ionad sin an Dord
Fhian a sheinm.

B'fhada le hOisín a bhí sé gan sgéal na bruidhne a fhagháil
ó Fhionn, agus thoiligh Fiachna mac Fhinn agus Inse mac
Suibhne Seilge imtheacht a chur fhaisnéise.  Níorbh' fhada a
chuaidh siad go gcuala siad an Dord Fhian dá seinm go
cumhach ceolmhar.  Mheas Inse mac Suibhne Seilge gur
comhartha pléisiúir agus aoibhnis an Dord Fhian a bheith ar
siubhal sa bhruidhin, ach thuig Fiachna gur comhartha bróin
agus géibhinn í a bheith dá seinm.

Chuala Fionn comhrádh na beirte agus d'aithin cé bhí ann.
D'iarr ortha imtheacht agus an t-áth a chosnamh go dtigeadh
dream éighinteacht d'Fhiana Éireann 'un tárrthála.

D'fhág Fiachna Inse mac Suibhne ag cosnamh an átha agus
d'imthigh sé fhéin go Bruidhin an Oileáin go bhfeiceadh goidé
an suidheamh a bhí ar na gnaithe.

I dtrátha an ama chéadna d'fhág iarla Gréagach agus céad
ridire leis Bruidhean an Oileáin agus ghluais ag tarraingt
ar Bhruidhin Chaorthainn le ceann Fhinn mhic Cumhaill a thabhairt
i láthair rí an Domhain.  Ar theacht go bruach na habhanna
dóibh 'tchí siad an duine ar an áth rompa.  D'fhiafruigh an
t-iarla de cé'rbh' é fhéin; agus nuair a chuala sé gur de
mhuintir Fhinn mhic Cumhaill é, d'orduigh sé dá chuid fear
an t-áth a bhriseadh ar an chosantóir.

D'ionnsuigh an céad ridire Inse mac Suibhne Seilge
agus chosain seisean é fhéin go maith ortha.  Mhair an troid
tamall maith, ach sa deireadh thuit an céad ridire le hInse.
Bhí mac Suibhne Seilge gonta créachta de bharr na troda,
ach thiocfadh sé slán ón bhrúghadh is ón ghearradh is ón ghortú
a bhí air murab é go dtug an t-iarla Gréagach aghaidh air.
Throid Inse mac Suibhne Seilge go cródha calma ina aghaidh
<L 119>
ach i ndeireadh na dála thuit sé agus bhain an t-iarla an
ceann de.

Phill an t-iarla agus ceann Inse mhic Shuibhne Seilge leis
go bhfaghadh sé a thuilleadh fear sul a rachadh sé go Bruidhin
Chaorthainn.  Casadh Fiachna mac Fhinn air.  Ar fheiceáil
cheann Inse mhic Shuibhne ar iomchur leis an iarla d'Fhiachna
rug sé air agus thug trí póga dó.  Chuir sé comhrac ar an
bhomaite ar an iarla gur fhág ar lár é.  Ina dhiaidh sin d'fhuaigh
sé ceann Inse don cholainn agus chuir an corp go honórach.

D'imthigh Fiachna annsin go Bruidhin Chaorthainn gur innis
d'Fhionn gach ní dár tharla, agus d'orduigh Fionn dó an
t-áth a chosnamh.

Níorbh' fhada ar an áth é go bhfaca sé iarla Gréagach eile
agus ceithre chéad ridire i n-éinfheacht leis ag tarraingt
air.  Níor shuidh Fiachna faoi shotal dóibh, ach chosain sé an
t-áth ortha gur thuit an t-iarla agus a cheithre chéad ridire
leis.

Tháinig sgéala an chomhraic sin go Bruidhin an Oileáin
agus ba hé Míodhach mac Colgáin nach raibh sásta gur imthigh
an dá iarla agus agcuid ridirí a ghan fhios dó fhéin.  Shocruigh
sé go rachadh sé fhéin amach agus cúig chéad ridire i
n-éinfheacht leis, agus go mbéadh cuideachta mhór aige ag
cur cíocrais ar Chonán Mhaol mhac Móirne leis an bhiadh
sho-bhlasta a bhéarfadh sé os a chomhair agus gan ar chumas
Chonáin a rochtain.

Shroich sé an t-áth, ach ní leigfeadh Fiachna a bhí ag cosnamh
an átha Míodhach ná a chuid ridirí trasna.  D'éirigh an troid
agus mhair ar feadh i bhfad.  Bhí Oisín mac Fhinn agus beagán
den Fhéin rith an ama ar an tulaigh ag feitheamh le Fiachna
agus le hInse mac Suibhne Seilge go gcluineadh siad
sgéal an fhéasta.  B'fhada le hOisín a bhí siad amuigh.
Tháinig amhras air gur 'gha gcosnamh fhéin a bhí siad nuair
nach dtáinig siad ar ais ná sgéala ar bith uatha.

Thoiligh Diarmuid ó Duibhne agus Fatha Canann imtheacht
a chur a dtuairisge.  Ag teacht i n-aice an átha dóibh 'tchí
<L 120>
siad Fiachna agus Míodhach mac Colgáin i gcionn airm ar a
chéile.  Chonaic siad an géibheann a raibh Fiachna ag Míodhach.
Bhrosluigh Fatha Canann Diarmuid 'un tárrthála.

"Má fhanaim le dul thar an áth anonn," arsa Diarmuid,
"ní bhéarfaidh mé beo air, agus má chaithim mo shleagh,
níl a fhios céacu den bheirt a mhuirbhfinn."

"Níor chaith tú urchur ciotach riamh, a Dhiarniuid," arsa
Fatha.

Chaith Diarmuid an Ga Dearg gur fhág foluighthe i gcorp
Mhíodhaigh é, ach sul ar thuit Míodhach d'arduigh sé a chlaidheamh
gur bhain an ceann d'Fhiachna.

Bhain Diarmuid Bruidhean Chaorthainn amach agus d'iarr
an doras a fhosgladh.  Mhínigh Fionn an géibheann ina raibh
siad dó, agus chuir coimirce a n-anama air.  Labhair
Diarmuid agus dubhairt go gcosnóchadh iad ar fheara an
domhain.

D'fhág sé slán acu annsin agus bhí ag imtheacht nuair a
labhair Conán Maol agus dubhairt gurbh' é ba mhó a bhí ag
déanamh angaidh dó fhéin i láthair na huaire sin nach raibh
cuid den bhiadh is den digh a bhí i mBruidhin an Oileáin
aige.

Ar a fheiceáil do Dhiarmuid go raibh cíocras mór bídh
agus dighe ar Chonán dubhairt sé go rachadh sé dá n-iarraidh
dó.  Ar an bhealach go Bruidhin an Oileáin dó chuaidh sé thar
an áth agus thaobhuigh le Fatha Canann an t-áth a choimheád
agus a chosnamh go maith.

Shroich Diarmuid Bruidhean an Oileáin.  Isteach leis.
Fuair sé rí an Domhain agus a mhac agus a shluaighte ina
suidhe timcheall bord ag caitheamh féasta.  Bhí dáileamhna
ag dáil ortha agus corn lán dighe i láimh gach duine acu
dá thabhairt ionns' ar rígh an Domhain.  Bhain Diarmuid
an ceann den dáileamh ba neasa dó leis an chlaidheamh a
bhí ina láimh dheis agus rug ar an chorn dighe ina láimh chlí.
Suas leis annsin go dtug buille dá chois san ucht don rígh
gur fhág ina luighe ar shlait a dhroma é.  Thóg sé an mhias
<L 121>
a bhí os a chomhair agus amach leis go dtáinig go Bruidhin
Chaorthainn.  Bhí Fatha Canann ina chodladh agus é ag dul
thar an áth anonn.  D'fhág sé mar sin é, mar bhí eagla air
go gcáinfeadh Conán é, dá ndéanadh sé moill.
Ar theacht go Bruidhin Chaorthainn dó dubhairt sé le Conán
go raibh an biadh leis chuige.

"Caith chugam é," arsa Conán.

Chaith; ach shaluigh sé Conán go mór fá'n bhéal agus fá'n
bhrollach.  Rinne sé poll i mullach na Bruidhne annsin agus
dhóirt sé an deoch síos, ach ba mhó dí a chuaidh thar dhá thaoibh
a bhéil amach 'ná thar a bhéal isteach.  Dar le Conán gur
dh'aonturus a dhóirt Diarmuid an deoch mar sin agus
dubhairt sé gur le holc air fhéin a rinne sé é.  Nuair a
chuala Diarmuid sin, dhóirt sé a raibh fágtha den digh isteach
díreach i mbéal Chonáin, agus d'imthigh sé a choimheád an átha.

I dtrátha an ama sin tháinig an sgéala go Bruidhin an
Oileáin gur marbhadh Míodhach mae Colgáin agus a ndeachaidh
leis.  Ar a chluinstin do thrí ríghte Inse Tuile ghléas siad
iad fhéin agus d'imthigh le deich gcéad ridire ag tarraingt
ar Bhruidhin Chaorthainn.  Ar theacht go bruach an átha dóibh
fuair siad Diarmuid ann rompa.

Thoisigh an troid agus an bhéicfeach agus an bhúirfheach gur
musgladh Fatha Canann.  Ar Dhiarmuid a thug Fatha an chéad-
síothadh cionnus gan é a dhúiseacht, agus theich Diarmuid
as an bhealach aige go dtug Fatha an dara síothadh ar a
náimhde.  Thug Diarmuid aghaidh ar thrí ríghte Inse Tuile
gur thuit an triúr acu leis i ndeireadh na dála.  Agus
rinne sé fhéin agus Fatha Canann ár millteanach ar na
ridirí ar dhóigh nach ndeachaidh fear innste sgéil as díobh.

Bhain Diarmuid na cinn de thrí ríghte Inse Tuile agus
ghluais sé fhéin agus Fatha Canann go Bruidhin Chaorthainn
annsin.  Chumail siad cuid den fhuil a bhí ag sileadh as
na cinn d'Fhionn is do na Fiana gur sgaoil siad as an
cheangal a bhí ortha iad.  Amach leo go léir annsin ach
Conán Maol a raibh adhá sháil, cúl a chinn, agus adhá shlinneán
<L 122>
ceangailte den talamh: cibé acu de thaisme nó dh'aonturus
níor cumladh aon deor den fhuil do Chonán.

Thug Diarmuid fa deara stáid Chonáin.  Phill sé agus
sgairt le Fatha Canann teacht a chuidiú leis.  Rug an dís
acu ar Chonán gur streachail leo é gur fhág cuid dá
chraiceann greamuighthe den talamh.  Fágadh blagaid air
gur lean an leas-ainm Conán Maol de riamh ó shoin.

Bhí Fionn agus na Fiana as an ghéibheann a raibh siad i
inBruidhin Chaorthainn, ach bhí ortha cath a thabhairt dá raibh
fágtha i mBruidhin an Oileáin.  Diarmuid agus Fatha Canann
a bhí ag coimheád an átha nuair a tháinig an sluagh a bhí fágtha
i mBruidhin an Oileáin go bruach na habhanna.  Chosain an
bheirt acu an t-áth go maith.

Nuair a b'fhada le hOisín a bhí sé gan aon sgéala a
fhagháil óna teachtairí d'imthigh uaidh, ghluais sé fhéin agus
a chuid fear go gcuala gáir an chatha ag an áth.  Rinne siad
deifre 'un furtachta.  Thug sin meisneach d'Fhionn agus
do Gholl agus siud 'un cuidighthe leo-san.  Rinneadh troid
mhillteanach an lá sin, agus rug na Fiana an bhuaidh sa
deireadh.  Thuit rí an Domhain le hOsgar mac Oisín, agus
níor éaluigh de na coimhthighigh ach beagán a d'imthigh de shín'
a reatha 'un a gcuid long.

BODACH AN CHÓTA LACHTNA

LÁ dá raibh Fionn agus na Fiana i mBinn Éadair 'tchí
siad chuca ón fhairrge isteach an bád neamh-
choitcheannta.  D'fhan siad annsin ag féachaint ar
an artharach ag súil go dtiocfadh sluagh niór fear aisti ar
theacht i dtír dí.  Ina ionad sin ní tháinig aisti ach an t-aon-
óglach amháin.  Shiubhail seisean caol díreach go raibh i láthair
Fhinn gur bheannuigh dó.  D'innis dó a ainm agus an tír arab
as é agus an ócáid ar a raibh sé.

<L 123>
"Mise Caol an Iarainn, mac rí na Teasáille," ar sé,
"agus tháinig mé a chur na hÉireann fa smacht agus fa
chíos agus fa cháin damh fhéin.  Ach ní bhéidh mé ro-chruaidh
oraibh: má gheibhim aonduine in bhar ineasg a bhéarfas buaidh
reatha nó comhraic nó coraidheachta orm, ní dhéanfad ach
pilleadh 'un a' bhaile gan buaidhreadh ná trioblóid a chur
oraibh ó sin amach."

Smaointigh Fionn ar Chaoilte mhac Rónáin, an giolla turuis
a bhí ag an Fhéin, ach ní raibh a fhios aige céacu bhí sé i láthair
na huaire sin i gCeis Chorainn nó i dTeamhair, agus siud
un siubhail leis ar a lorg.

Níorbh' fhada a chuaidh Fionn go bhfaca sé an duine ba
ghráice agus b'anfhásta dár leag sé súil riamh air ag
teacht de choiscéinieanna malla spadánta giota beag uaidh.
Bhí cóta ar dhath an chlábair go sála air agus dhá bhróig mhóra
as a sgeardadh uisge agus grean gach uair dá dtógadh sé
a chos.

Badh mhian le Fionn imtheacht tharais gan forán a chur air,
ach labhair an Bodach nuair a tháinig sé fa chupla slat de.
D'fhiafruigh sé d'Fhionn cá raibh a thriall.  Cé nach fonn niór
cainte a bhí ar rígh na Féine, níor leig an eagla dó dul
coiscéim ar a aghaidh gur innis fa theacht Chaoil an Iarainn
agus fá'n ghéibheann ina raibh siad, mura nibaineadh Caoilte
mac Rónáin an rása air.

"Ná bac le Caoilte," arsa'n Bodach; "rachaidh mise
leat."

"Sílim," arsa Fionn, "go mbéadh obair agat-sa míle
go leith a shiubhal 'sna ceithre huaire fichead ní hé amháin
buaidh reatha a bhreith ar Chaol an Iarainn."

Ach ar mhéad is bhí d'eagla ar Fhionn roimh an Bhodach ní
dhearna sé ach pilleadh ar a chois agus siubhal coiscéim ar
choiscéim leis ar ais go Binn Éadair.

Ar fheiceáil an Bhodaigh do Chaol an Iarainn rinne sé
gáire.  Níor leig an Bodach air go gcuala sé é.  Ina ionad
<L 124>
sin isér'd a rinne sé ceist a chur air goidé an fad badh
mhaith leis bheith sa rása.

"Céad agus fiche míle," arsa mac rí na Teasáille.

"Sin go díreach fad an astair ó Shliabh Luachra go Binn
Éadair, agus rachamuid go Sliabh Luachra anocht go bhfeicimid
an bealach a dtiocfamuid i mbárach," arsa'n Bodach.

Bhain siad Sliabh Luachra amach roimh thuitim na hoidhche,
agus mhaoidh an Bodach gurbh' fhearr dóibh teach a dhéanamh ina
gcodlóchadh siad an oidhche sin.  Ní raibh fonn saothair ar
mhac rí na Teasáille: Ní raibh cleachtadh ar obair mhaslaigh
aige.  Ar a fheiceáil sin don Bhodach dubhairt sé go ndéanfadh
sé fhéin teach ach gurbh' fhada amach uaidh d'fhanfadh an té nach
gcuideochadh leis a thógáil.

Siud un na coilleadh é gur bhain adhmad go dtug d'ultach
ar a mhuin é gur sháith beanna agus taobhanna an toighe.  Thug
an dara hultach leis gur chuir ceann agus díon ar an teach.
Chruinnigh sé brosna annsin gur fhaduigh craos teineadh i lár
an urláir.  Amach un na coilleadh arís leis ar thóir bídh.
Casadh an muclach air agus sgar sé an torc ba mhó is ba
reimhe ar an tréad gur mharbh é go dtug isteach é gur chuir
ar bheara os comhair na teineadh dá rósadh é.  A fhad is bhí
an fheoil dá rósadh thug sé rúide go toigh duine uasail go
dtug leis cathaoir agus bord agus dhá bharraille fíona.

Ar theacht ar ais dó shuidh sé síos ag an bhord gur ith
leath an tuirc rósta agus gur ól barraille den fhíon.
Chóirigh sé leaba luachra dó fhéin annsin agus níorbh' fhada
go raibh sé ina shámh chodlata.

Bhí Caol an Iarainn amuigh ar thaoibh an tsléibhe gan biadh
gan deoch gan dídean rith na hoidhche.  Ar theacht na maidne
isteach leis gur mhusgail an Bodach.  D'fhosgail seisean
súil, chumail bos dí, agus d'fhéach ar mhac rí na Teasáille.

"Tá uair de mo cheart le codladh agam go fóill,"
ar seisean; "ach má tá deifre ort-sa, bí 'un siubhail
agus béidh mise in do dhiaidh ar ball."

<L 125>
Tháinig faitchíos ar Chaol an Iarainn ar a fheiceáil dó
neamh-shuim an fhir eile i gcúrsaí an rása.  D'unthigh sé
agus imnidhe air nach raibh ag cur bhuadhartha go dtí sin air.

I gcionn na huaire d'éirigh an Bodach, d'ith an leath
eile den torc, d'ól an barraille fíona a bhí fágtha, agus
d'imthigh i ndiaidh Chaoil an Iarainn.  Tháinig sé aníos leis
gan mórán moille agus sguab tharais.

"A ghiolla udaidh, caithfidh tú luas níos fearr 'ná sin
a dhéanamh, má's mian leat ríoghacht Éireann a ghnóthú,"
ar seisean, agus é ag imtheacht thar Chaol an Iarainn.

I gcionn tamaill shroich an Bodach áit a raibh barr breagh
de sméara dubha agus d'fhan sé 'gha mbaint agus 'gha n-ithe
go dtáinig mac rí na Teasáille aníos.

"Deich míle siar uainn chonaic mé stiall de do chóta
ar tor," ar seisean, "agus deich míle níos fuide siar
'ná sin stiall eile ar tor eile."

"Stiall de mo chóta-sa?" arsa'n Bodach ag féachaint
síos fa n-a chosa.

Ar ais leis go bhfuair an dá stiall.  Shuidh sé síos
annsin, tharraing amach snáithe agus snáthad gur fhuaigh an
dá ghiota a bhí stróctha d'íochtar a chóta.

Ar aghaidh leis ath-uair.  Níorbh' fhada go dtáinig sé aníos
le Caol an Iarainn arís agus gur imthigh tharais.  Níor
stad sé den ghluaiseacht go raibh sé comhgarach de Bhinn
Éadair.  Chonaic sé barr breagh de sméara dubha ar
leath-taoibh an bhealaigh, bhain de a chóta, rinne sac de
gur líon de na sméara dubha é.  Chaith sé an t-ualach ar
a mhuin agus thug aghaidh ar Bhinn Éadair.

Bhí fear amuigh ar an chnoc ag Fionn ag coimheád.  'Tchí
sé an duine agus an rud ar a dhruim i bhfad uaidh.  Isteach
de rúide chuig Fionn leis.

"A Fhinn," ar seisean, "tá Caol an Iarainn ag teacht
agus an Bodach marbh ar a dhruim leis!"

"Bhéarfad féirín maith don té a bhéarfas sgéala níos
fearr 'ná sin chugam," arsa Fionn.

<L 126>
Chuaidh an dara coimheádaidhe amach agus níorbh' fhada go
dtáinig isteach le sgéala gurbh' é an Bodach a bhí ann.

Ar rochtain Bhinn Éadair don Bhodach chaith sé síos
an t-ualach agus d'iarr ar Fhionn mála mine a thabhairt
ionns' air.  Ar fhagháil na mine dó thoisigh sé dá measgadh
fhéin agus na sméar dubh le chéile agus dá n-ithe.  Lean
sé den obair sin go bhfaca sé Caol an Iarainn chuige.

Ní go mín séimh a chonaic sé mac rí na Teasáille ag
teacht.  Is amhlaidh a bhí Caol an Iarainn agus an claidheamh
ina dhorn aige, rún díoghaltais ina shúil aige, agus é réidh
le hár agus bás a imirt ar an té a thiocfadh ina bhealach.
Ar a theacht fa fhad urchuir don Bhodach thóg seisean lán
a dhuirn den mhin is de na sméara dubha gur chaith ar Chaol
an Iarainn iad.  Steall sé an ceann de, ach sul ar thuit
an ceann ar an talamh rith sé go rug air gur chuir ar an
cholainn arís é.  Ach bhí a chúl ar a aghaidh agus a aghaidh ar
a chúl!  Rug sé ar mhac rí na Teasáille annsin, chuir
isteach ina bhád é, thiomáin an bád gur chuir go bun na
spéire í.  D'athruigh deilbh agus cosamhlacht an Bhodaigh
annsin.  Las an aghaidh agus tháinig cuma na dathamhlachta
amach air.

"Mise Manannán mac Lir, a Fhinn mhic Cumhaill," ar
seisean, "a tháinig a réidhteach daoibh i n-am an ghéibhinn."

Le sin amach san fhairrge leis agus ní fhaca aonduine
de na Fiana é ní ba mhó.

AN GIOLLA DEACAIR

SHOCRUIGH Fionn agus na Fiana lá ar imtheacht go
Cúigeadh Mumhan a sheilg.  Sul ar sgaoil siad an
chonairt fa na coillte is fa na gleannta mhaoidh
Fionn gur mhaith leis duine a ghéanfadh faire agus coimhéad
dóibh a fhagháil le seasamh ar tulaigh a bhí ina n-aice.  Dubhairt
<L 127>
Fionn Bán mac Bhreasail uí Bhaoisgne go ndéanfadh seisean
sin.

Níorbh' fhada Fionn Bán ar an tulaigh ag coimheád go
bhfaca sé chuige an fear mór fada gránna agus capall
spadánta lom cnámhach ar adhastar ina dhiaidh.

Theich Fionn Bán le heagla roimh an duine ghránna agus
níor stad den rása go raibh i láthair Fhinn mhic Cumhaill
agus Oisín a bhí ag imirt fhithchille go céillidhe stuamdha.
Thug Fionn Bán táisg agus tuairisg an duine a chonaic sé
comh maith agus d'fhéad sé d'Fhionn.  Níorbh' fhada go bhfaca
Fionn fhéin an duine mór fada gránna ag tarraingt
ortha.

Ar theacht dó i láthair Fhinn tugaidh sé comhartha urrama
agus umhla do rígh na bhFian.  Chuir Fionn ceist air cé'rbh'
é fhéin nó ca tír arab as dó.

"An Giolla Deacair is ainm damh," ar seisean, "agus
as tuaisceart Lochlann mé.  Bím ag dul thart ar mhaithe
agus mhór-uaisle an domhain ag fagháil tuillimh agus
tuarastail uatha ar sheirbhís a dhéanamh dóibh.  Chuala mé
trácht agus iomrádh ort-sa, a Fhinn," ar seisean, "agus
badh mhaith liom fostódh bliana a dhéanamh leat agus breith
mo bhéil fhéin a fhagháil uait i gcionn na bliana."

D'aontuigh Fionn ar a fhostódh go cionn bliana, agus
chraith siad lámha le chéile a dheimhniú agus a dhearbhadh an
mhargaidh.

Leig an Giolla Deacair annsin a each imeasg eachraidhe
na Féine agus chuir an t-each ar choimirce Fhinn agus a raibh
i láthair de na Fiana.  Ní fonn ingheilte a bhí ar an each,
ach fonn troda.  Le n-a fiacla agus le n-a cosa deiridh
thug sí bail bhocht ar eachraidh na Féine.  Bhí each Chonáin
Mhaoil giota amach ó na heich eile agus siud anonn ag
tarraingt uirthi each an Ghiolla Dheacair.  Rug Conáé ar
an adhastar agus rith an méid a bhí ina chorp go rug uirthi
sul a ndéanadh sí dochar dá each fhéin, agus thug leis i
<L 128>
láthair Fhinn í go dtug masla chainte don Ghiolla Dheacair
os a gcomhair go léir.

Labhair Fearghus Finnbhéil file agus dubhairt le Conán
gurab é an rud a badh cheart dó a dhéanamh dul ar mhuin
an eich agus siubhal a bhaint aisti thar chnuic agus ghleannta
agus shléibhte go mbriseadh a croidhe ina cliabh le saothar
agus rása.

Suas le Conán uirthi, ach cos thar an chois eile ní chuirfeadh
sí, dá mbéadh sé ag gabháil dí ó shoin.  Dubhairt Fearghus
Finnbhéil gur marcach trom a chleacht sí ar a druim agus
go raibh Conán ro-éadtrom agus nár mhór lód trom fear
a chur uirthi sul a mbogadh sí.

Chuaidh fear i ndiaidh fir uirthi go raibh ceithre cloigne
déag ar a muin.

"A Fhinn mhic Cumhaill," arsa'n Giolla Deacair, "tá
mise ag imtheacht."

Rinne Fionn a dhícheall le n-a choinneáil, ach chuir an
Giolla Deacair i gcéill go raibh mí-shásamh mór air mar
gheall ar an bhail a bhí na Fiana a thabhairt ar a chapall.
D'imthigh sé agus lean an capall le n-a raibh d'Fhiana ar
a mhuin é.  D'imthigh sé mar bhéadh an ghaoth Mhárta ann,
agus níor lughaide luas an eich 'ná luas an Ghiolla Dheacair.
Níor fhéad duine dá raibh ar a muin tuirlingt.

Ar an fhairrge a thug an Giolla Deacair a aghaidh.  Tháinig
Liagán Luaimneach ó Luachair Dheaghaidh aníos leo ar imeal
an chuain agus rug ar mhuing ar an each agus shíl go n-éireochadh
leis a tarraingt ar ais nó a coinneáil go dtigeadh Fionn
agus na Fiana a bhí sa tóir a fhad leis.  Ina ionad sin is
amhlaidh a tharraing an t-each Liagán léithe amach ar an
fhairrge agus d'fhág Fionn agus na Fiana ag amharc uirthi
ag dul as a radharc agus cúigear déag dá muintir ar a
druim.

Chomhairligh Fearghus Finnbhéil d'Fhionn agus do na Fiana
a bhí go dubhach brónach dul go Binn Éadair.  Gur fhág
Tuatha Dé Danann de bhuaidh ar an chuan ann go bhfuigheadh
<L 129>
duine ar bith de shliocht Ghaedhil Ghlais a bhéadh i gcruadh-chás
long ullamh réidh roimhe ann.

Ghlac siad leis an chomhairle sni agus ghluais leo ag
tarraingt ar Bhinn Éadair.  Níorbh' fhada go bhfaca siad
beirt ghaisgidheach fa n-a gcuid arm agus éididh ag
déanamh ortha.  Ar theacht aníos dóibh thug siad comhartha
urrama agus umhla do rígh na bhFian.  Dubhairt gur chlann
de rígh na hIndia iad agus go raibh siad ag siubhal an domhain
go bhfeiceadh siad an bhfuigheadh siad aonduine a ghéanfadh
ceart breitheamhnais eatortha fá'n dá cheird a bhí acu.  Go
gcuala siad trácht ar ghaois agus intleacht Fhinn agus go
dtáinig le bliain a chaitheamh ar a theaghlach.

Thoiligh Fionn cead a thabhairt dóibh an bhliain a chaitheamh
ina chuideachta.  D'iarr sé ortha annsin a gcearda a innse
dó go dtugadh breith eatortha.

Bhí ceird ar leith ag gach duine acu.  Dubhairt an chéad-
fhear a labhair nach raibh aige ach trí bhuille den tuaigh a bhí
aige a bhualadh ar a chrann-tábhaill agus go mbéadh a ndóthain
long aige d'fheara Fáil.  Dubhairt an dara fear go bhfuigheadh
sé lorg na crón-lachan naoi n-iomaire dhéag óna hionad
comhnuidhe agus go leanfadh den lorg go mbéarfadh uirthi
ar a neid.

Ní raibh Fionn agus na Fiana i n-easbhaidh long agus
lorgaire riamh comh mór is bhí i láthair na huaire sin agus
bhí an t-ádh ortha, dar leo, gur casadh an bheirt dheagh-
cheardaidhthe seo ortha.  D'innis Fionn dóibh an cleas a
d'imir an giolla Deacair ortha agus mar d'imthigh sé
agus cúigear déag de na Fiana ar an each leis.

Rinne fear na tuaighe na longa i bpreabadh na súl agus
chuaidh cúig feara déag eadar Fhiana agus cheardaidhthe ar
bord agus d'imthigh ar lorg na bhfear a d'fhuaduigh an
Giolla Deacair.  Threoruigh an lorgaire iad go dtáinig
go carraig mhóir aird, ach ní raibh bealach ná casán a rachadh
siad suas uirthi, agus ní fhuair siad lorg an Ghiolla Dheacair
ná a chapaill uaithe i n-áird ar bith.

<L 130>
Bhí siad i gcruadh-chás comh mór is bhi riamh.  Le sin thoisigh
Fearghus Finnbhéil a ghríosadh Dhiarmuda uí Dhuibhne gur
éirigh Diarmuid de léim éadtrom éasgaidh gur bhain
leithead a dhá bhonn amach ar mhullach na carraige.  'Tchí
sé an tír bhreagh os a chomhair amach, agus shiubhail roimhe
go dtáinig go tobar fíor-uisge.  D'ól sé deoch as an
tobar, oir bhí tart mór air i ndiaidh a thuruis ar an fhairrge.

Is ar éigin a bhí an deoch ólta aige nuair atchí sé chuige
an t-óglach fa n-a chuid arin agus éididh.  Thug an t-óglach
achmhusán do Dhiarmuid cionnus deoch a ól as a thobar,
agus ba hé an deireadh a bhí ar an sgéal gur ionnsuigh an
bheirt a chéile.  Ba le Diarmuid ba treise, agus chuaidh
an t-óglach de léim sa tobar go ndeachaidh go tóin.  Shíl
Diarmuid gurab é a bháthadh a rinneadh, ach tháinig sé chuige
lá ar n-a bhárach gur chuir troid arís air.

Trí lá mar sin dóibh; agus nuair a thigeadh cruaidh ar
an óglach i ndeireadh gach lae díobh, théigheadh de léim sa
tobar go dtéigheadh as amharc Dhiarmuda.  Ar an ceath-
ramhadh lá chuir Diarmuid a dhá láimh thart air agus é ag
éalódh uaidh agus siud síos sa tobar leis an bheirt acu!
Níl léigheadh ná sgríobhadh ná innse béil ar na hiongantais
a chonaic Diarmuid agus na heachtraí a bhain de sa tír
bhreagh a bhí thíos.

Nuair a b'fhada le Fionn agus leis na Fiana a bhí Diarmuid
gan teacht ar ais le sgéala dubhairt dhá mhac rí na hIndia
go rachadh siad fhéin ar lorg sgéala.  Cheangail siad a
raibh de cháblaí cruaidhe cnáibe ina luing dá chéile agus
léim go héadtrom éasgaidh suas go mullach na carraige
gur Tharraing Fionn agus na Fiana aníos as an luing.

Cuireann an sgéal síos annsin ar na heachtraí a bhain
díobh, ar na catha móra fuilteacha a b'éigean dóibh a throid
gur casadh Diarmuid ortha agus go bhfuair siad na cúig
feara déag a d'fhuaduigh an Giolla Deacair.

<L 131>
LÁ dá raibh Fionn i nAlmhain Laighean 'tchí sé chuige
an eilit mhaol ar a léim lútha.  Siud thairis í le
luas na gaoithe.  Sgairtidh Fionn ar a dhá choin,
ar Sgeolán agus ar Bhran, gur imthigh ar thóir na heilite.
Lean na coin boladh na heilite go Sliabh gCuilinn i
gCúigeadh Uladh.  Suas mala an tSléibhe le Sgeolán agus
le Bran agus Fionn ar a dhícheall ina ndiaidh.  Ar theacht
go mullach Shliabh gCuilinn dó ní raibh a dhá choin le feiceáil
thall ná i bhfos, ná táisg ná tuairisg ar an eilit maoil.

Chuir sin iongantas ar rígh na bhFian, ach ba mhó 'ná sin
an t-iongantas a tháinig air nuair atchí sé uaidh ar bhruach
an locha an cailín dathamhail dóigheamhail ag caoi.

Chuaidh Fionn 'un cainte leis an mhnaoi dhóigheamhail gur
fhiafruigh dí an bhfaca sí a dhá choin.  Labhair sí go múinte
leis agus dubhairt nach ortha a bhí a háird, agus lean den
ghol.  D'fhiafruigh rí na bhFian dí annsin goidé fáth a bróin,
agus nocht sí sin dó.  Dubhairt gur shleamhnuigh fáinne óir
a bhí ar a méar amach sa loch, agus go raibh sí ag cur geas
air-san an loch a chuartú go bhfaghadh sé a fáinne dí.

Chuartuigh Fionn an loch fa thrí go bhfuair an fáinne gur
shín chuice é; ach sul ar shroich sé talamh tirm, rinneadh
sean-fhear críon liath de.

Bhí na Fiana rith an ama sin i n-Almhain Laighean ag ithe
agus ag ól agus ag déanamh aoibhnis agus níor chrothnuigh
aonduine Fionn gur labhair Caoilte mac Rónáin agus gur
fhiafruigh cá ndeachaidh mac Cumhaill.  Ní brón ar bith a
chuir sé ar Chonán Mhaol Fionn a bheith ar iarraidh.  Go
deimhin fhéin chuir sé an oiread sin áthais air rí na bhFian
a bheith caillte go ndubhairt go mbéadh sé fhéin ina rígh ar
na Fiana.  Brón agus buaidhreadh a bhí ar an chuid eile
den fhéin nach raibh táisg ná tuairisg ar Fhionn.

D'imthigh Oisín agus Caoilte agus mórán de na Fiana a
<L 132>
chuartú Fhinn agus a dhá chon.  Tháinig siad go Sliabh gCuilinn
agus ní fhaca siad ann rompa ach sean-fhear críon liath.
Chuir a chuma agus a chruth gráin ar gach fear.  Ní raibh
ann ach cnámha loma mar bhéadh ar fhear nár chaith aon-ghreim
bídh le fada.  Ní raibh fonn ar an tsean-fhear faisnéis
ar bith a thabhairt do na Fiana gur bhagair siad an bás air,
mura n-innseadh sgéala dóibh.  Ba hannsin a leig sé a rún
le Caoilte gurbh' é fhéin Fionn.  Nuair a chuala na Fiana
cé bhí acu ann, leig siad trí gártha caointe ar cluineadh
a mac alla fa na gleannta thart timcheall na háite.

D'innis Fionn do Chaoilte goidé mar tharla dó bheith
san an-chruth a raibh sé, agus gurbh' í inghean Chuilinn a chuir
sa riocht sin é.

Ar a chluinstin sin do na Fiana thoisigh siad a thochailt
an chnuic go dtáinig inghean Chuilinn aníos chuca agus corn
dighe ina láimh léithe.  Ar ghrádh d'Osgar thug sí deoch as
an chorn d'Fhionn.  Níor luaithe ólta aige é ná tháinig a
chruth agus a dheilbh fhéin ar ais air, ach gur fhan a chuid gruaige
liath.

Ba mhór an t-áthas a bhí ar an Fhéin Fionn a fheiceáil ar
ais ina chruth agus ina chosamhlacht fhéin.  Níor mhiste leo
é a bheith liath.  Isér'd adubhairt siad gur thaitin an léithe
a bhí ar a fholt leo.  Thaitin sí leis fhéin, agus ó tharla
gurab amhlaidh a bhí an sgéal ní thug na Fiana iarraidh ar
a chur d'fhiachaibh ar inghin Chuilinn athrú datha a chur ar
ghruaig Fhinn.

<L 133>
SEILG GHLEANNA AN SMÓIL

NÓ

AN BHEAN MHÓR A THÁINIG THAR MUIR

LÁ dá raibh Oisín agus Fionn agus tuilleadh den
Fhéin ag triall go Gleann an Smóil a sheilg agus
a chú le gach fear dhúisigh siad an eilit mhaol.  Ba
ghile taobh dí 'ná eala ar tuinn, agus ba duibhe 'ná gual
an taobh eile dí.  Ba chosamhail le seabhac ag gluaiseacht
thar choillidh ar luas í.

Sgaoil gach fear a chú gur imthigh ar thóir na heilite.
Níorbh' fhada an mhoill ar an chonairt na fir a sgathadh,
agus ba lugha 'ná sin an mhoill a bhí ar an eilit na coin
a sgathadh.  Chuir a luas iongantas ar Fhionn, agus b'iongnadh
leis mar d'éaluigh sí ó Bhran, ó Bhran nár leig seilg riamh
uaithe.  Ó mhocha na maidne go tuitim na hoidhche bhí Fionn
agus na Fiana ar a lorg gur imthigh sí as amharc ortha.
Chuaidh an chonairt as amharc fosta, ar dhóigh nach raibh cú
ná gadhar le feiceáil acu agus an oidhche ag teacht.

Chuir Fionn a ordóg fa n-a dhéad gur chogain í.  D'fhiafruigh
Conán Maol de ar fheiceáil na hordóige sa bhéal dó goidé
an sgéala a bhí aige.  Dubhairt Fionn nach bpillfeadh dár
imthigh de choin ach Bran.  Chuir an fhaisnéis sin brón agus
buaidhreadh mór ar na Fiana.  Dubhairt siad nár sheilg
óraice a tharla dóibh sa ghleann go moch maidin an lae sin.
Ar a rádh sin dóibh 'tchí siad chuca Bran suaithte sáruighthe.

Ar theacht dí luigh sí síos i láthair Fhinn go dtáinig na
deora léithe go fras agus gur sgread sí go truaighmhéileach.
Thuig Fionn as sin go raibh sé fhéin agus an Fhian i
gcontabhairt.  Mhaoidh sé sin leo, ach dubhairt siad-san
nach raibh eagla ná faitchíos ortha roimh laoch dá thréine dá
dtiocfadh thar muir, gur mheasa leo a gcuid con a bheith
ar iarraidh.

<L 134>
Le sin 'tchí siad an bhean dóigheamhail rompa.  Ar theacht
dí i ngar dóibh pillidh sí agus lean siad-san í go dtáinig
go hOileán Inse Shluagh na mBan.

Bhí fáilte rompa ag mná Gréagacha ar Oileán Inse
Shluagh na mBan.  Cuireadh biadh agus deoch ar bord dóibh,
ar dhóigh nár fágadh fuidheall ocrais ná tarta ar aonduine
acu.

Bhí Fionn subhach sáthach i ndiaidh an bhídh agus na dighe agus
dubhairt sé go rachadh sé a chodladh ar feadh tamaill.  Ní
raibh an focal as a bhéal go bhfaca sé chuige an bhean ba
ghráice dá bhfaca súil riamh.  Bhí fallaing fhada sróill dá
folach go bróig agus taobh den fhallaing geal bán agus an
taobh eile dubh.

Chuir an bhean ghránna fáilte roimh rígh na bhFian agus
dubhairt gur leis iomlán a cuid barc, a bantracht, agus
í fhéin mar mhnaoi.  Gurbh' í inghean ard-rí na Gréige í,
nár phós sí riamh, go dtáinig sí anoir thar muir le heisean
a phósadh.  Gheall sí airgead agus ór dó, urraim agus
buaidh; ach ba mhaith an mhaise dó-san é, d'aithin gurbh' í an
eilit mhaol a dhúisigh siad ar maidin í agus dubhairt nach
nglacfadh í mar mhnaoi.

Badh mhaith le Fionn a fhios a fhagháil an raibh aon-chú dár
lean í ar maidin beo go fóill.  Dubhairt sí nach raibh beo
ach Bran, agus gurab iomdha laoch tréan agus gaisgidheach
cruaidh a leag sise.  Bhagair sí go mbainfeadh an ceann
gan mhoill dá raibh acu ann.

Le sin sheinn sí ceolta binne sídhe go dtí nár fhan neart
leinbh i n-aonduine acu.  Cheangail sí annsin iad agus
tharraing a claidheamh gur bhain an ceann de chéad fear.

Ní raibh fágtha beo nuair a labhair Fionn ach Oisín, Conán
Maol, Diarmuid Donn, Fearghus file, agus Osgar:
"Cuirim coimrighe m'anama ort, a inghean an ríogh," ar
seisean.  "Ná marbh aonduine níos mó.  Ghlacfainn thú
mar mhnaoi murab é Goll caoch mac Móirne."

Bhagair sí go mbainfeadh an ceann de Gholl agus dá
<L 135>
rachadh leis de na Fiana mura ndéanadh siad bainríoghain
dí fhéin os a gcionn.  I mBinn Éadair a bhí Goll san am
agus níorbh' fhada go raibh sí fhéin agus a cabhlach chuige.

Caoilte mac Rónáin a chuaidh 'un an chuain a fhagháil
sgéala ar theacht don chabhlach ann.  Tháinig crioth cos agus
lámh ar Chaoilte ar fheiceáil méid agus gránnacht na mná
a bhí os cionn an chabhlaigh dó.  Mar sin fhéin bhí sé de
mheisneach aige a fhiafruighe dí cé'rbh' í fhéin.  D'innis
sí sin dó agus dubhairt go sgriosfadh sí feara Fáil, mura
dtoghadh siad í inar chéile d'Fhionn.

Chuir Goll deich gcéad laoch a throid leis an mhnaoi mhóir
agus níorbh' fhada an mhoill uirthi iad go léir a chlaoidhe.
Ar a fheiceáil sin do Gholl ghléas sé é fhéin fa n-a chlogad
agus fa n-a sgéith, rug ar a chlaidheamh, agus d'imthigh a
chur chomhraic uirthi.  Ba tréan an gaisgidheach Goll, ach ba
lag lorg a lámh i n-aghaidh na mná.  D'aindeoin a chlogaid
agus a sgéithe is iomdha créacht a bhí air sul a raibh an
troid i bhfad ar bun.  Trí lá gan biadh gan deoch gan codladh
a throid Goll agus inghean rí na Gréige.

Ar feadh an ama sin bhí Oisín agus Fionn agus a raibh
fágtha beo de na Fiana ar Oileán Inse Shluagh na mBan
dá gcoimheád ag caogad ban gur thuit a gcodla'dh ortha.
Ba hannsin a chonaiceas do Dhiarmuid déid-gheal ó Duibhne
go n-imreochadh sé cluiche a d'fhuasglóchadh é fhéin agus a
raibh fágtha de na Fiana as an ghéibheann a raibh siad.

Chuaidh sé a bhréagadh dhuine de na mná.  Dubhairt gur
thruagh leis nach raibh sé fhém agus ise pósta fad ó shoin.
D'iarr sé uirthi éalódh leis, oir gurbh' í a ghrádh í thar mhná
an domhain.

Ghlac sise go breagh leis an bhréagadh.  Dubhairt sí go
bhfuasglóchadh sí é fhéin agus na Fiana as a bpéin.  Níor
luaithe sin ráite aici 'ná an draoidheacht a bhí ortha tógtha
díobh aici.

Níor fheall Diarmuid uirthi.  Thairg sé gean agus grádh
dí.  Ach mar bhí an tobainne i gcomhnuidhe i gConán Maol
<L 136>
tógaidh sé a chlaidheamh gur steall an ceann den mhnaoi a
d'fhuasgail iad!  Murab é Osgar a cheap é ba ghearr go
mbéadh an ceann de Chonán ag Diarmuid i n-éiric an
ghníomha a bhí déanta aige.

Thug Diarmuid agus Fionn agus an chuid eile de na
Fiana a fuasgladh aghaidh ar Bhinn Éadair go bhfaca Goll
dá chlaoidhe ag inghin rí na Gréige.  Ní toilteanach a bhí
Goll leigean d'Osgar dul ina ionad a throid leis an
mhnaoi mhóir.  Níor ghéill sé d'iarratas Osgair gur labhair
Fearghus file de bhriathra binne agus gur iarr cead air
Osgar a leigean sa chomhrac ina áit.

Ghríosuigh Fearghus agus Conán Maol Osgar go ndeachaidh
de léim thar an tsluagh amach gur chaith an tsleagh a bhí ina
láimh gur, chuir thríd chroidhe na mná í.

Ar thuitim don mhnaoi thug sí a mallacht dá hathair a
chuir fa gheasa í, agus do na draoithe a rinne targaireacht
go mbéarfadh sí mac a sgriosfadh an Ghréag agus a bhainfeadh
a cheann den rígh.  Sul ar fhág an anál í dubhairt sí dá bhfaghadh
sí rí nó ceann slóigh mar fhear go mbéadh mac aici dá
ngéillfeadh an domhan agus go mbéadh sí fhéin ina sgéimh
agus ina cló arís mar bhí.  Go raibh sí lá ar mhná dóigheamhla
na cruinne, ach gur fhág draoidheacht a hathara í sa stáid
ghránna a bhfaca siad í.

OISÍN I dTÍR NA hÓIGE

LÁ dá raibh na Fiana ag seilg fa Loch Léin i gCill
Áirne 'tchí siad chuca ar mhuin an eich bháin an
cailín dóigheamhail a raibh folt ar dhath an óir
uirthi.  Ar theacht i láthair na bhFian dí bheannuigh sí go
múinte d'Fhionn.  Chuir seisean faisnéis uirthi cé'rbh' í
fhém go bhfuair amach gurbh' í Niamh Chinn Óir í, inghean rí
Thír na hÓige.  Dubhairt sí go dtug sí searc agus grádh
<L 137>
d Oisín agus go dtáinig sí dá bhreith léithe go cúirt
a hathara.  Mhol sí go mór Tír na hÓige gur mheall sí Oisín
léithe.

Trí chéad bliain a bhí Oisín i dTír na hÓige gan buaidhreadh
gan brón, gan meath ná aois theacht air, ach é fa aoibhneas
is fa shonas.  I gcionn an ama sin tháinig mian air Fionn
agus na Fiana a fheiceáil.  Ní raibh maith do Niamh Chinn
Óir a rádh leis gurbh' fhada Fionn agus na Fiana faoi fhód:
ní thiocfadh leis suaimhneas a fhagháil go dtigeadh sé ar
ais go hÉirinn go bhfeiceadh sé a chairde agus a ghaolta.
Nuair nár fhéad Niamh Chinn Óir an smaointiú a chur as
a cheann, thug sí an t-each bán dó le n-a thabhairt go hÉirinn.
D'iarr sí air bheith ar a fhaichill gan cos a leagan ar thalamh
na hÉireann.  Dá leagadh, go ndéanfaidhe sean-fhear
críon liath de.

Ghluais an t-each bán thar muir le luas na gaoithe agus
níorbh' fhada go raibh Oisín ar ais sa tír inar chaith sé tús a
shaoghail.  Ach níorbh' í an tír chéadna d'Oisín í mar nach
raibh táisg ná tuairisg ar Fhionn ná ar na Fiana innti.
Bhí Almha Laighean bán.  Bhí dream eile thar na dreamanna
a raibh aithne aige-san i mbun na tíre.

Thriall sé as Almhain Laighean agus thug aghaidh ar Bhinn
Éadair.  Ag dul thríd Ghleann an Smóil dó 'tchí sé an
sluagh fear ag iarraidh cloch mhór a thógáil agus gan ar a
gcumas í a ardú.  Anonn leis a chuidiú leo.  Cuiridh sé
a lámh dheas faoi'n chloich gur arduigh í.  B'éigean dó
cromadh beagán ar mhuin an eich le sin a dhéanamh.  Leis
an tsaothar a chuir sé air fhéin ag tógáil na cloiche bhris
giorta na diallaide gur shleamhnuigh an diallaid de dhruim
an eich gur thuit sé fhéin agus an diallaid ar an talamh.
Níor luaithe bhain Oisín le talamh na hÉireann 'ná é ina
shean-fhear chríon chaithte.

Mhair sé go haimsir Phádraig.  Casadh ar Phádraig é
agus chuaidh sé ar fud na hÉireann leis agus é ag cur
síos doth naomh ar Fhionn agus ar na Fiana agus ar na
<L 138>
heachtraí tharla dóibh annsiud agus annseo.  Ba mhinic
diospóireacht fa chúrsaí creidimh eadar é fhéin agus
Pádraig.  Níor thuig an sean-phágánach an Chríostaidheacht,
agus ba mhór an saothar a fuair Pádraig ag míniú na
Críostaidheachta d'Oisín.

Ghlac Oisín baisteadh sa deireadh.  Nuair a bhí Pádraig
'gha bhaisteadh, sháith an naomh a bhachall sa talamh le n-a
thaoibh.  Chuir sé í de thaisme thríd dhruim chos Oisín.  Níor
leig Oisín dadamh air.  Níorbh' fhada go bhfaca Pádraig
an sruth fola ma rith síos an t-urlár agus go dtug sé
fa deara an bhachall sáithte sa chois.

"Cad chuige nár labhair tú?" ar seisean le hOisín.

"Shíl mé gur den bhaisteadh é," arsa Oisín.

"Is méanar don té chreideas agus nach bhfeiceann, agus
is mairg don té atchí agus nach gcreideann," arsa
Pádraig.


